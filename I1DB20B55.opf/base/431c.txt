/ /chos 'byung bstan pa'i padmo rgyas pa'i nyin byed ces bya ba bzhugs so/ // /bcom ldan 'das 'jam pa'i dbyangs la phyag 'tshal lo/ /tshogs gnyis gser gyi khams las rang byung
rdzogs pa'i sangs rgyas lte ba nas/ /dam chos rtsibs stong kun tu bkye la tshogs mchog mu khyud bzang 'khril ba/ /grags pa'i gzi rgyas mkha' la bskor te sa gsum 'gro
ba ma lus pa/ /phyogs las rnam rgyal chen por 'god byed dpal ldan de la phyag 'tshal lo/ /gang zhig dge legs thams cad ni/ /rtag tu sbyin bzhin 'phel 'gyur ba'i/ /thub bstan
dpag bsam 'khri shing gi /ngo mtshar gleng la su mi gus/ /rnam kun 'od kyi rba klong 'khrug pa 'gyur med bai DUrYa mthing ga'i ngos/ /rig pa bye ba'i nor bu'i phra tshom
lung gi pa trar sbyar ba'i phul/ /dper bya brjod dang bsam par mi nus mngon

sum dam par bdud rtsi'i gter/ /bstan pa mu thi la yi mchod sdong mthu chen de la 'di mchod sprin/ /gtan tshigs bzang pos bongs 'os kyang / /dal bar byol bas mdor bsdus 'di/
/rgan pos rab bkram gtam gzhi'i rdzas/ /zong du btang yang phrag dog min/ /des na chos kyi rgyal po'i mdun/ /mol mchid phun tshogs 'byung ba la/ /yid gzhungs bsam mno'i
pha mtha' ba'i/ /dpyad gsum dag pa 'di 'os so/ /'dir bshad par bya ba ni ston pa 'jig rten du byon tshul/ des bstan pa rin po che'i sgrom bcas tshul/ de gces spras su mdzad
pa'i mkhan po ji ltar byon pa che long tsam brjod pa gsum las/ dang po ni zhing grub pa'ang sangs rgyas kyi smon lam dang sems can gyi las rang du zad pa las/ 'di ni sangs
rgyas kyi smon lam gyi stobs te/ sngon bskal pa chen po 'dzin pa zhes bya ba nam mkha'i phyogs 'di nyid du gling bzhi la dbang byed pa'i rgyal po rtsibs kyi mu khyud
ces bya ba bu stong / rgyal phran brgyad khri bzhi stong / mdun na 'don bram ze rgya mtsho'i rdul zhes bya ba yod pa zhig byung / mdun na 'don de la sras brgyad cu/ slob
ma bram ze stong zhig yod pa'i sras che ba bram ze rgya mtsho'i snying po mngon par rdzogs par sangs rgyas te de bzhin gshegs pa rin chen snying po zhes grags par gyur to/
/de bzhin gshegs pa des rdzu 'phrul gyi cho 'phrul gyis sangs rgyas kyi zhing rgya mtsho sprul pa la rgyal po 'khor dang bcas pa rang rang 'tshang rgya ba'i zhing lo bdun
du gdam bcug pa las/ yab bram ze dang slob ma dgu brgya go dgus gdams pa 'di yin la/ de'i nang nas yab bram zes de dag gis spangs pa'i snyigs ma lnga bdo ba 'di bdams
pas/ rgyal ba thams cad las nyam nga ba rnams la brtse ba 'di lhag par gyur to/ /

de'i phyir bskal pa 'di la de dag 'tshang rgya bas sangs rgyas stong 'byung ba yin no/ /yang bskal pa mdzes par snang ba la sangs rgyas yon tan mtha' yas rin chen sna tshogs
bkod pa'i rgyal po zhes bya ba byung zhing / 'khor los sgyur ba'i rgyal po yul 'khor srung / btsun mo bdun 'bum/ sras stong tshang ba/ btsun mo ma smad ma dang dpe med
ma'i phang du khye'u chos sems dang / chos kyi blo gros zhes bya ba gnyis brdzus te 'khrungs la/ rgyal po des lo bye ba tshang bar sangs rgyas 'khor dang bcas pa yo byad
thams cad kyis bsnyen bkur nas/ yab kyis gzhon nu 'di thams cad byang chub tu zhugs pa sha stag yin na 'di dag las thog mar gang 'tshang rgya brtag par bya'o snyam/ de thams
cad kyi ming bris nas rin po che sna tshogs kyi bum par bcug mchod pa byas te thams cad kyi mdun du ming rim gyis phyung ba na/ thog mar gzhon nu rnam par dag pa'i blo
gros kyi ming byung bas sa g.yos sgra bsgrags te 'khor ba 'jig tu lung bstan to/ /gnyis pa rnam par rgyal ba gser thub/ dbang po zhi ba 'od srung / don thams cad grub pa
bdag cag gi ston pa/ ska rags can byams pa zhes pa nas/ blo mtha' yas grags mos par gyur pa'i bar du shes par bya'o/ /khye'u chos sems ni de thams cad kyi gsang ba'i bdag
po lag na rdo rje/ chos kyi blo gros ni de thams cad kyi chos kyi 'khor lo bskor bar bskul ba po tshangs pa chen po gtsug phud can/ yab de ni mar me mdzad ces 'byung ngo
/ /bskal pa 'di mtshor chags pa'i dus mtsho de la gser gyi padmo stong byung bas lha rnams kyis 'di la sangs rgyas stong 'byung bar shes nas bskal pa bzang po zhes btags
shing mi mjed 'jig rten gyi khams zhes kyang bya'o/ /de'i gnas bskal gyi dang po ya thog ring mo 'di kha'i tshe lo bzhi khrir babs pa na 'khor ba 'jig sum khri la gser
thub/ nyi khri pa la 'od srung / brgya pa la shAkya thub pa/ byams pa bar gyi khug pa dang po'i mar 'grib kyi brgyad khri la 'byung bas de bzhin gzhan dag kyang ngo / /mdzod
las/ mar ni 'grib pa yi/ /brgya yi bar la de dag 'byung / /zhes so/ /tshe lo brgya pa la byon pa'i ston pas dang por thugs bskyed/ bar du grangs med gsum gyi tshogs
bsags/

mthar mngon par rdzogs par sangs rgyas pa'i tshul la gdul bar bya ba mchog dman bar ma'i snang bas tshul du mar gyur kyang / spyi 'gro dman pa nyan thos la sogs pa dang mthun
par gleng ngo / /de la ston pa 'di sngon theg pa chen po'i rigs la gnas pa'i dus na/ las kyi nus pas dmyal ba'i lcags bsregs kyi sa gzhi la shing rta 'dren pa'i gyad gcig
tu skyes so/ /de'i tshe zla bo stobs chung ba la srung ma a wang gis yang yang bsnun pas shin tu snying brtse ba skyes te 'di la ma snun cig 'di'i skal ba yang bdag gis
drang bar bya'o zhes smras pas/ de rab tu khros te de nyid la bsnun pas tshe 'phos te lhar skyes/ rgyal po rab gsal du 'khrungs pa'i dus glang po che 'dul sbyong mkhan
las sangs rgyas kyi mtshan thos pas byang chub kyi thugs bskyed/ de nas shAkya thub pa chen po'i spyan sngar thugs bskyed pa nas grangs med dang po'i 'go brtsams te de bzhin
gshegs pa rin chen gtsug tor can mchod pa'i bar gyis grangs med dang po rdzogs/ de nas sa dang po thob/ de nas gnyis pas sa bdun pa thob/ de nas bram ze'i khye'u sprin
zhes bya bar gyur nas bram ze rin po che las rig byed bslabs nas yon 'bul ba'i phyir yul dbus kyi grong khyer dag tu song ba rgyal po dgra thul gyi pho brang pad mo can
zhes bya ba'i tshong 'dus kyi dbus su phyin no/ /de'i tshe bram ze mar me'i bdag po'i sras de bzhin gshegs pa mar me mdzad 'jig rten du byon te/ nam mkha' la lha rnams
me tog dang rol mo sil snyan glu dbyangs dang bcas te bzhugs pa mthong ste/ khyed ci byed dris pas/ khyod kyis mi shes sam/ 'di na sangs rgyas mar me mdzad bzhugs so zhes
zer ro/ /de skyi bung zhig byed cing / kye ma sangs rgyas byung ba ni rnyed par dka' bas bdag gis slob dpon gyi yon phyis gsab par bya ste/ kar sha pa Na lnga brgya po 'dis
sangs rgyas mchod par bya'o snyam du bsam nas bram ze'i bu mo bzang len ldan la rngan pa/ skye ba thams cad du khyim thab byed par khas blangs te utpal lnga nyos nas
de sangs rgyas la gtor te/ kriShNa sa ra'i pags pa bting nas mar me mdzad de bzhin gshegs pa kun nas spyan bdag gi lhag pa'i bsam pa thugs su chud par mdzod la/ ri dwags
kyi pags pa 'di la zhabs 'jog par mdzod cig ces mnyes par byas te/ ral pa gser gyi mdog can stan du bting nas mar me mdzad kun nas spyan 'di la zhabs mi 'jog gam lus mi ston
na 'di nyid du lus bskam par bya'o zhes yi dam brtan por

bcas pa dang / ston pas zhabs bzhag ste dge slong dag khyed kyis khye'u 'di'i skra la rdog pa ma 'jog cig de ci'i phyir zhe na/ 'di ni lha dang bcas pa'i mchod gnas yin te
ma 'ongs pa'i dus su shAkya thub pa zhes bya bar 'gyur ro/ /zhes lung bstan pas dga' ches te ta la bdun srid gcig 'phags nas ting nge 'dzin brgya stong yang mngon du byas
so/ /des sa brgyad pa thob ste/ sangs rgyas mar me mdzad la utpal lngas/ /gtor nas ral pa stan du bting byas pas/ /mi skye'i chos la bzod pa thob gyur nas/ /shAkya'i rgyal
por 'gyur ces nga lung bstan/ /zhes gsungs so/ /de nas rnam par gzigs mchod pa'i bar gyis grangs med gsum rdzogs te sa bcu rdzogs pa yin te/ rnam gzigs mar me rin chen
gtsug /grangs med gsum gyi tha mar byung / /dang po shAkya thub pa yin/ /zhes so/ /nyan thos dag de thams cad tshogs lam du 'da' bar 'dod de/ ston dang bse ru byang chub
par/ /bsam gtan mtha' rten gcig la kun/ /zhes ston pa dang rang sangs rgyas sbyor lam drod thob pa'i rten las skad cig ma sum cu rtsa bzhis byang chub thob par 'dod pas
so/ /grangs med 'dzin pa'i sa mtshams kyang theg bsdus las/ bzang dang smon pa'i stobs can dang / /sems brtan khyad par 'gro ba yis/ /byang chub sems dpa' grangs med gsum/
/kun tu rtsom par mdzad pa yin/ /zhes dang / dkon mchog sprin las/ nam byang chub sems dpa' chos mnyam pa nyid du zhugs par gyur pa de'i tshe de nas brtsams te bskal pa
bgrang bar bya'i/ thog ma'i sems bskyed pa na brtsams te de ni ma yin no/ /zhes gsungs so/ /bzang ba dge ba'i rtsa ba stobs can dang / smon lam gyi stobs can dang / sems
brtan te bar ma dor mi ldog pa dang / khyad par du 'gro ba ste yon tan cung zad kyis chog par mi 'dzin pa nam byung nas sangs rgya ba'i bar la grangs med gsum brtsam mo/
/bsag par bya ba'i tshogs kyang bsod nams dang ye shes kyi tshogs te pha rol tu phyin pa drug tu phye ba'o/ /'o skol gyi ston pa sangs rgya ba myur ba yin la gzhan grangs
med sum cu rtsa gnyis dang / smon lam ci tsam rdzogs pa'i bar 'byams klas pa ste 'jam pa'i dbyangs dang kun tu bzang po bzhin no/ /tha ma sangs rgyas pa'i tshul ni rgyud
bla mar/ skye ba mngon par skye ba dang / /dga' ldan gnas nas 'pho ba dang / /lhums su 'jug dang bltams pa dang / /bzo yi

gnas la mkhas pa dang / /btsun mo'i 'khor gyis rol ba dang / /nges 'byung dka' ba spyad pa dang / /byang chub snying por gshegs pa dang / /bdud sde bcom dang rdzogs par ni/
/byang chub chos kyi 'khor lo bskor/ /mya ngan 'da' bar gshegs mdzad rnams/ /zhes pa'i mdzad pa dang po ni 'od srung dga' ldan nas 'pho ba'i dus rgyal tshab tu dbang bskur
ba dam pa tog dkar po lha rnams la chos ston pa'i mthar/ de la nyid kyi bsod nams kyi mthu dang sangs rgyas kyi byin rlabs kyis lha'i rol mo dag las/ bsod nams rgya chen
tshogs mnga' dran rtogs shing / /blo gros mtha' yas shes rab 'od mdzad pa/ /mtshungs med stobs mnga' sgyu rtsal rgya che ba/ /mar me mdzad kyi lung bstan dgongs par mdzod/
/ces pa la sogs pas bskul bas rin po che'i cod pan ma pham pa'i dbu la bcings nas/ grogs po dag kho bo ni 'dzam bu'i gling du sangs rgyar 'gro ste/ khyed la ma pham
pas chos ston par 'gyur ro/ /zhes rgyal tshab tu bkod/ lha'i 'khor rnams kyis 'dzam bu'i gling deng sang rtog ge ba drug gsum bco brgyad kyis ma rungs par bgyis pas gshegs
pa'i skabs ma lags so zhes gsol ba la/ nyi ma'i 'od kyis 'od gzhan ltar zil gyis gnon par nus so zhes gsungs nas/ bram ze'i rig byed nas byung ba ltar glang po chen po'i
rnam par babs nas/ dgun 'das nas dpyid zla tha chung skar ma sa ga la bab pa'i tshes bco lnga zla ba nya skar ma rgyal gyi dus su yum gso sbyong la gnas pa'i glo g.yas
pa nas yum gyi lhums su zhugs pa ste/ ji skad du/ gser gyi dra bas legs g.yogs spyi gtsug dmar/ /thal dkar mche ba drug dang rab ldan zhing / /dung dang kha ba dngul mdog
lta bu yi/ /glang po'i mchog cig khong du song snyam byed/ /de zhugs nas ni bdag gi lus dang sems/ /sngon chad mthong thos myong bar ma gyur pa'i/ /gya nom bde bas shin
tu bde gyur te/ /bsam gtan mnyam par bzhag pa bzhin du gyur/ /ces so/ /de nas lhums der rgyal sras rnams kyis nye bar spyad pa rin po che'i bkod pa zhes bya ba'i gzhal med
khang rang byung bar zla ba bcu gnyis lha dang mi khrag khrig phrag sum cu rtsa drug smin par mdzad do/ /de nas 'dul ba gzhung dam pa las/ bcom ldan 'das la khyim bdag
mgon med zas sbyin gyis/ bcom ldan 'das zla ba gang la btsas zhes zhu ba dang / bcom ldan 'das kyis khyim bdag dpyid zla tha chung la btsas so/ /zhes gsungs pas sa ga'i nya
la lumbi ni'i

tshal du yum gyi rtsib logs g.yas nas yum la gnod pa med par btsas te/ tshangs pa dang brgya byin gyis ka shi ka'i ras kyis blangs/ klus khrus gsol ba dang / phyogs rnams su
gom pa bdun bdun bor nas sengge'i sgra bsgrags so/ /de'i tshe bkra shis pa'i dge ltas sum cu rtsa gnyis byung ste/ phyogs thams cad gser 'od kyi snang bas gtams pa dang
/ yul chen po bzhir rgyal phran bzhi btsas pa dang / ya rabs kyi mi lnga brgya/ grags 'dzin ma sogs bu mo brgyad brgya/ 'dun pa sogs bran lnga brgya/ bsngags ldan sogs rte'u
khri/ rte'u mo khri/ ba glang khri/ gling gi dbus su byang chub kyi shing / skyed tshal lnga brgya dang / gter lnga brgya'ang byung bas rgyal po'i don thams cad grub
pas sras kyi mtshan don thams cad grub pa zhes bya bar btags so/ /ltas mkhan rnams kyis khyim na gnas na mtha' bzhi las rnam par rgyal ba'i 'khor los bsgyur ba dang / khyim
nas khyim med par rab tu byung na sangs rgyas su 'gyur bar lung bstan to/ /zhag bdun na yum tshe'i dus byas/ skye dgu'i bdag mo la sogs pa'i ma ma sum cu rtsa gnyis la
gtad nas skyed bsrings te/ de nas ser skya'i gzhir byon pa na shAkya gzu lum can rnams thub pa bzhin gnas pas shAkya thub pa dang / shAkya rnams kyi lha gnod sbyin shAkya
'phel la sogs pas phyag byas pas lha'i yang lha dang / glang po che stong thub ces pas mtshan bzhi thogs so/ /kun gyi bshes gnyen dang / srid sgrub dang / zhang po lhar
bcas sogs las yi ge dang / rtsis dang / sgyu rtsal dang / 'phong la sogs pa 'jig rten pas bslab pa'i gnas slob pa'i grwar byon thams cad la slob dpon bas lhag par bstan
to/ /khab bzhes par zhus pas sngar ma gnang zhing nan gyis gsol bas/ ljan ljin 'dam gyi khrod nas padma rnam par rgyas/ /mi rnams gang ba'i nang nas rgyal po mchod pa thob/
/sngon chad rgyal ba rnams kyang btsun mo'i 'khor nas ni/ /mngon par byung nas zhi ba thob pa yin snyam dgongs/ /zhal gyis bzhes te btsun mo'i phyir du shAkya lag na
be con can gyi bu mo grags 'dzin ma rgyal ba'i ru mtshon du bzhag nas dgung lo bcu bdun pa la bzo'i gnas la thams cad las rnam par rgyal bar bstan nas/ sbed ma/ ri dwags
skyes te btsun mo'i gtso mo gsum 'khor bud med bzang mo drug khri dang bcas pa bsus/ dgung lo nyi shu rtsa dgu'i bar du rtse dgas rol to/ /de la phyogs bcu'i rgyal ba kun
gyis bskul ba chos nyid

yin pas rol mo'i sgra skad las/ 'chi med mya ngan med par sangs rgyas nas/ /skom pas rab gdungs bdud rtsis tshim bya zhes/ /sngon gyi smon lam tshig mchog dran bgyis la/ /grong
khyer 'di nas myur du mngon par 'byung / /zhes sogs bskul ba gsan zhing / phyogs bzhir rga ba dang na ba dang 'chi ba dang dge slong gi dngos po gzigs nas khyim la skyo
bar bstan/ rab tu byung ba'i phyir thabs kyis yab la gnang ba zhus nas lha rnams kyis grogs bgyis te bsngags ldan la chibs te ser skya'i yul nas shar phyogs su dpag tshad
bcu gnyis 'das pa spong byed kyi yul chu klung yid 'ong ldan gyi 'gram du slebs/ rta dang na bza' 'dun pa dang bcas slogs shing / rga 'chi med pa'i gnas mchog 'chi med
pa/ /'chi med byang chub dam pa ma thob par/ /nga ni ser skya'i grong khyer mngon phyogs te/ /'greng 'dug nyal dang 'chag par mi bya'o/ /zhes gsungs/ nyid kyi dbu skra
nyid kyis bcad/ ngur smrig bzhes te rab byung gis bsnyen par rdzogs so/ /rtog ge ba gdam ngag che bar grags pa sgyu rtsal shes kyi bu ring 'phur dang / rengs byed kyi bu
lhag spyod las ci yang med dang srid rtse'i snyoms 'jug gi ting nge 'dzin mngon sum du mdzad do/ /'dis nges par mi 'byung ngo zhes sun phyung nas/ de dag gi 'khor lnga sde
dang 'grogs nas chu klung nai ranydzya na'i 'gram du phyin te zas skom bcad mkha' khyab kyi ting nge 'dzin la snyoms par bzhugs te dka' ba lo drug spyad do/ /sku'i mdangs
nag po dang rid par gyur pas dge sbyong nag po zhes smreng ngo / /de nas de bzhin gshegs pa rnams kyis se gol gyi sgras bslang ste mi g.yo ba'i ting nge 'dzin de bskyur
nas grong pa'i bu mo legs skyes mas phul ba'i 'o thug sbrang rtsi'i snying po can gsol bas sku gser gyi gtan pa phyis pa ltar gsos shing / rgyud las/ de'i tshe rnam smin
gyi lus de nyid du bzhag nas ye shes kyi lus 'og min gyi lha'i khang bzang du gshegs nas/ de bzhin gshegs pa til gyi gang bu tsam du de gang bar 'dus pa la rdo rje dbyings
kyi dbang nod de mngon par rdzogs par sangs rgyas nas/ slar sprul pa'i sku de la zhugs nas 'tshang rgya ba'i tshul bstan pas/ yang dag sangs rgyas der sangs rgyas/ /sprul
pa po cig 'dir sangs rgya/ /zhes gsungs/ lang gshegs las kyang / 'dod pa'i khams dang gzugs med du/ /sangs rgyas mngon par sangs mi rgya/ /gzugs kyi khams kyi 'og min
du/ /

'dod chags bral khyod sangs rgya'o/ /zhes gsungs pa theg pa che chung gi khyad du zad do/ /de nas byang chub sems dpa' sa ga'i nya la chos kyi g.ye'i dgon pa ma ga dha rdo
rje'i gdan byang chub kyi snying po'i spo a shwa ttha'i byang chub kyi shing drung du gshegs pa'i tshe klu chen nag pos mig thob pas sangs rgyas su 'gyur bar shes la/ lam
du rtswa tshong bkra shis la/ bkra shis nga la rtswa zhig myur du sbyin/ /de ring nga la rtswa yis don chen 'gyur/ /dpung dang bcas pa'i bdud ni bcom nas su/ /byang chub
zhi ba dam pa thob par 'gyur/ /zhes gsungs nas rma bya'i mgrin pa'i spu lta bu'i rtswa spar gang blangs nas byang chub kyi snying por byang chub kyi shing stong byung zhing
/ sengge'i khri stong byung ba'i gsum la bskor ba mdzad bzhi pa la bzhugs so/ /lnga sde ni 'dis dka' ba spyod pa las nyams so snyam nas de spangs te ka shi'i yul drang
srong lhung ba ri dwags kyi nags su song ngo / /rtswa'i gdan de la bzhugs nas/ gdan 'dir bdag gi lus 'di skam pa'am/ /pags pa rus pa'i tshogs rnams zhig gyur kyang / /bskal
mang rnyed dka'i byang chub ma thob bar/ /stan 'di las ni lus bskyod mi bya'o/ /zhes dam bca' mdzad do/ /de nas srod la bdud las ma rgyal bar bdag 'tshang rgya bar mi
rigs so snyam nas smin mtshams nas bdud kyi dkyil 'khor 'joms pa'i 'od bkye bas stong gsum khyab par mdzad pa las/ sems can dag pa bskal mang spyad spyod pa/ /zas gtsang
sras po rgyal srid rab spangs te/ /phan byed bdud rtsi mngon par 'dod pas byung / /shing drung 'ongs kyi de ring sgrim par gyis/ /zhes bya ba 'byung ba dang / sdig can
la rmi lam ngan pa sum cu rtsa gnyis byung nas bdud kyi dmag dkrigs phrag bcu 'dus te/ gnod sbyin grul bum dang ni lto 'phye'i gzugs/ /srin po'i gzugs dang sha za yi dwags
gzugs/ /'jig rten mi sdug drag gzugs ji snyed pa/ /thams cad rgyu yis de ni sprul pa byas/ /zhes dang / phyogs rnams kun nas ri yi phreng ba dang / /mkha' las brag dang
mtshon gyi char pa dang / /rdo rje 'bar ba mngon par phab pa yis/ /shAkya'i bu de thal bar brlag par bya/ /zhes 'jigs 'jigs su smra'o/ /shAkya'i rgyal po rten cing 'brel
'byung chos/ /dngos po med pa'i ngo bo nyid rtogs te/ /nam mkha' lta bu'i sems dang rab ldan pas/ /g.yo can dpung tshogs dag gis brdzi ba med/ /ces byang chub sems

dpa' la 'jigs pa'i bag tsam yang med la/ byams pa'i thugs mnga' bas phas kyis 'phangs pa'i mtshon cha rnams kyang me tog gi char du gyur to/ /yang sdig can gyis/ sngon chad
kho bos mchod sbyin gtan pa med/ /byas pa la ni khyod nyid dpang yin na/ /khyod la 'di la dpang 'ga' yod min pas/ /smras kyang dpang med de ni pham pa yin/ /zhes rgyu lam
bsgrub pa la skur pa btab pas/ rgyal po'i sras kyis phyag g.yas sa la brdabs te/ sa 'di 'gro ba kun gyi dpang yin te/ /rgyu dang mi rgyu nye ring med par snyoms/ /'di ni
bdag gi dpang ste rdzun med pas/ /sa khyod 'di la bdag gi dpang byos shig /ces gsungs pas/ sa rab tu g.yos shing sa'i lha mo lus phyed phyung nas/ skyes bu chen po de bzhin
te/ don 'di la bdag mngon sum du gyur pa lags mod kyi/ bcom ldan 'das nyid 'jig rten thams cad kyi dpang lags so zhes gsol lo/ /sdig can dpung dang bcas pas sgra de
thos pa dang / nags su sengge'i sgra sgrog wa tshogs dang / /bya rog rdo 'phangs mod la byer ba bzhin/ /dngangs skrag snying 'gas tsam du thams cad bros/ /zhes pas/ de nas
bros te 'dod pa'i dbang phyug mya ngan gyi khang bur zhugs so/ /de'i tshe gtsang ma'i lhas sdig can la rnam pa bcu drug gis smad cing / shing gi lhas byang chub sems dpa'
la rnam pa bcu drug gis bstod do/ /de ltar bdud kyi dpung chen po'i g.yul ngo las rgyal bas rgyal ba zhes pa'i mtshan thob cing / nam gung la byang chub sems dpas bsam
gtan bzhi bskyed/ bzhi pa'i rab mthar rten 'brel lugs 'byung lugs ldog la brtags te/ rig pa gsum bskyed nas nam gyi cha smad rnga brdung ba tsam gyi tshod la skad cig ma
gcig dang ldan pa'i shes rab kyis mngon par rdzogs par sangs rgyas so/ /de nas shing ta la bdun srid tsam du 'phags te lam gyi rgyud ni chad do zhes pa la sogs pas ched
du brjod do/ /de la phyogs bcu'i sangs rgyas rnams kyis skyes phul/ bdag cag ji ltar byang chub thob pa ltar khyod sangs rgyas te/ dper na mar dang mar gyi nying khu mtshungs
pa bzhin no zhes bsngags/ sde brgyad kyi tshogs chen pos mchod do/ /sangs rgyas zhes bya ba ni sku gsum mdzad pa dang bcas pa'i rang bzhin te/ sangs rgyas ma thag nas
sems can ji snyed pa'i sku/ de snyed pa'i gsung / de mkhyen pa'i thugs te sku gsung thugs mi zad pa rgyan gyi 'khor lo zhes sam/ gsang

ba bsam gyis mi khyab pa zhes bya'o// // ! gnyis pa des bstan pa rin po che'i sgrom bcas pa'i tshul ni/ sangs rgyas nas zhag bdun phrag dang po la ni ngas 'dir sdug bsngal
mthar phyung ngo snyam nas skyil krung ma bshig par byang chub kyi bde ba bsten pa ni chos nyid de/ sangs rgyas stobs bcu mnga' ba rnams/ /gang du smon rdzogs dbang bskur
ba'i/ /sa yi snying po zhag bdun du/ /rgyal ba'i skyil mo krung mi bshig /ces so/ /gnyis pa la byang chub kyi shing la gzigs shing / gsum pa rgya mtsho'i bar du 'chag bzhi
pa stong gsum ring du 'chag lnga pa klu btang bzung gi drug pa shing nyA gro dha'i drung du kun tu rgyu dag la/ chos thos pa dang mthong ba bde/ /dben par dga' ba bde
ba yin/ /nga rgyal nga rgyal gang 'dul ba/ /de ni bde ba yin sogs gsungs/ /bdun pa la shing sgrol rgyu'i drung du tshong pa ga gon dang bzang po'i spun gyis bsod snyoms phul
ba na/ rgyal po bzhi las rdo'i lhung bzed bzhes te gcig tu byin gyis brlabs/ lha yi bkra shis don grub cing / /phyogs rnams bkra shis byed pa des/ /khyed la bde legs
mdzad par 'gyur/ /zhes pa la sogs shis pa brjod pa gsungs te/ de gnyis sangs rgyas su lung bstan/ de nas 'di snyam du dgongs te/ zab zhi spros bral 'od gsal 'dus ma byas/
/bdud rtsi lta bu'i chos shig bdag gis rnyed/ /su la bstan kyang go bar mi 'gyur bas/ /mi smra nags 'dabs gnas par bya'o snyam/ /zhes dgongs shing / 'jig rten kun la snying
brtse mtha' yas pa/ /gzhan gyis gsol ba btab la nga mi sdod/ /skye bo 'di kun tshangs la dad pa ste/ /de yis gsol ba btab na 'khor lo bskor/ /snyam ste 'od bkye bas/
stong gsum gyi bdag po tshangs pa gtsug phud can gyis shes nas grogs sbran te/ tshangs pa 'bum phrag drug cu rtsa brgyad dang bcas pas thal mo sbyar te/ ye shes chen po mchog
gi dkyil 'khor bsgrubs nas ni/ /phyogs bcu kun tu 'od zer rnam par bkye mdzad de/ /ye shes zer gyis mi yi padmo kha 'byed pa/ /smra ba'i nyi ma de ring ci slad btang
snyoms bzhugs/ /zhes pa la sogs pas bskul bas/ cang mi gsung bar gnang ste song ngo / /ston pa yang thugs las chung ba la gzhol ba dang / des brgya byin sbran te/ zla ba
nya ba gza' las thar ba ltar/ /khyod kyi thugs ni rnam par grol ba lags/ /g.yul las rnam par rgyal ba bzhengs su gsol/ /'jig rten mun

par shes rab 'od 'byung gsol/ /ces sogs gsol bas cang mi gsung pa la/ tshangs pas/ kun tu 'tshal bar 'gyur pa mchis lags kyi/ /thub pa khyod kyis chos ni bstan du gsol/ /zhes
zhus pa dang / ston pas/ tshangs pa nga yi tha ba kun/ /bcom nas tshegs chen gyis rtogs pa'i/ /chos 'di srid pa'i 'dod chags kyis/ /dkris pas bde blag rtogs ma yin/ /zhes
gsungs pas/ 'jig rten du dbang po ratal 'bring rnon po dag kyang mchis pas/ 'bring po dag gi ngor bstan par zhus te/ tshangs pa mi rnams la ni gya nom chos/ /klan ka
mi btsal mdo tsam bshad par bya/ /zhes sogs kyis zhal gyis bzhes so/ /thog mar 'dul sla ba su la chos bstan snyam pa dang / lhag spyod la ston par dgongs pas de 'das te zhag
bdun lon par gzigs so/ /de bzhin du ring 'phur la ste de'ang 'das nas zhag gsum lon pas da ni lnga sde la bstan par bya'o/ /zhes dgongs pas ma ga dha nas gsal ldan du
byon par bzhed de/ byang du ri ga ya dang / lteng rgyas dang / tsan da lar dang / grong khyer kha lo sgyur nas ganggA'i 'gram du gshegs te/ mnyan pas gru btsas blangs te/
nga la gru btsas med ces mkha' la gshegs nas lnga sde gang du gnas sar byon no/ /de'i tshe lnga sdes rgyang ring po nas byon pa mthong nas/ dge sbyong go'u ta ma lhod pa/
mang du za ba/ spong ba las nyams pa 'dir 'ong gi sus kyang bsu bar mi bya/ ldang bar mi bya/ chos gos dang lhung bzed blang bar mi bya/ stan lhag ma 'di la 'dod na 'dug
cig zer ba'i 'og khrims bcas te/ kau di nyas sems kyis khas ma blangs so/ /der byon pa dang lnga sdes gzi brjid ma bzod nas khrims dral te stan las langs nas la la bsu/
la la gdan 'dings/ la la zhabs bkru ba'i chu bshams nas/ khyod legs par byon to/ /gdan 'di la bzhugs su gsol ces gsol ba dang / ston pas gdan la bzhugs nas lnga sde mgu
bar bya ba'i phyir gtam mang po byas te/ lnga sdes tshe dang ldan pa go'u ta ma dbang po gsal la pags pa ni yongs su dag na ye shes mthong ba'i khyad par mngon du mdzad
dam/ bka' stsal pa/ khyed de bzhin gshegs pa la tshe dang ldan pa ma zer cig yun ring po mi bde bar gyur ta re/ ngas ni bdud rtsi thob bo/ /sangs rgyas so/ /thams cad mkhyen
pa'o/ /khyed cag gis 'og khrims 'di ltar ma bcas sam zhes bka' bstsal pas/ 'gyod de ston pa'i zhabs la gtugs te nyes pa bshags nas

yang dag pa'i lam la nges shes 'drongs pas lnga sde dge slong gi dngos por gyur te/ de dag khyim pa bzhin du bgo ba la/ sham thabs zlum por bgo ba la bslab par bya'o zhes bslab
pa bcas so/ /phal cher lnga sdes mthong lam thob pa dang bsnyen par rdzogs so zer te/ chos kyi 'khor lo'i mdo rgya rol la sogs par de'i sngon du dge slong dag ces byung
bas/ lam de thob pa ma yin kyang lam de la yid ches pa'o/ /chu stod kyi tshes bzhi la ston pas chos kyi 'khor lo gang du bskor snyam pa dang / drang srong lhung ba ri
dwags kyi nags su sngon gyi sangs rgyas gsum gyis chos kyi 'khor lo bskor bar gzigs nas/ phyogs der khri stong byung ba'i gsum la bskor ba mdzad/ bzhi pa la skyil mo krung
bcas te lnga sde bzang po dang / sde chen po brgyad dang / phyogs bcu'i sems dpa' dag lhags nas stong chen po 'di'i skra'i rtse mo'i cha shas tsam yang ma lus par khyab
pa dang thabs cig tu bzhugs so/ /de nas tshangs pas bcom ldan 'das kyi zhabs la gtugs te phyag 'tshal nas lha'i 'dzam bu chu bo'i gser las byas pa'i 'khor lo rtsibs stong
dang ldan pa rnam pa thams cad kyis brgyan pa/ nyin mor byed pa 'di'ang zil gyis gnon pa/ sngon gyi rgyal ba gsum gyis bzhes pa phul te chos kyi 'khor lo bskor bar gsol
ba btab/ de'i tshe ri dwags ru ru gser gyi kha dog can zung nags nas thon te 'khor lo'i rtse mo la mig rtse gcig tu lta zhing 'khod do/ /de nas bcom ldan 'das nam gyi cha
stod la 'phags pa'i mi smra bar bzhugs/ gung thun la 'bel bar gyur pa'i gtam dag gsungs/ nam gyi cha smad la lnga sde la bos nas lan gsum du bzlas te chos kyi 'khor lo
rnam pa bcu gnyis su bskor bar mdzad pas stong chen 'di na bden bzhi gcig pu'i ming bye ba khrag khrig brgya stong phrag dgu bcu rtsa bzhi yod pa cig car grags par gyur
to/ /de'i tshe lha rnams kyis kyang grogs po dag bcom ldan 'das wA rA Na sIr lan gsum du bzlas te chos kyi 'khor lo rnam pa bcu gnyis su chos dang ldan pa sus kyang 'jig
rten du chos dang mthun pa 'ga' yang ma bskor ba zhig bskor bas lha'i rigs 'phel zhing / lha ma yin gyi rigs nyams so zhes sgra bsgrags so/ /bzlas pa dang pos ko'u di nya
la chos kyi mig rdul dang bral ba skyes/ gnyis par de dgra bcom pas dkon mchog gsum grub/ lhag ma rnams la gnyis pa la chos kyi mig gsum pas dgra bcom/ lha brgyad khris
bden pa mthong / dge bzang gi gtsug lag khang bzhengs/ grags pa sogs nye ba'i lnga sde grong pa'i gtso bo'i khye'u lnga bcu ka tya Na

'khor lnga brgya dang bcas rab tu byung / de nas ma ga dhar gshegs nas bzang sde'i tshogs drug cu/ lteng rgyas su gshegs te 'od srung ral pa can spun gsum 'khor stong dang
bcas pa/ shA ri'i bu dang mo'u 'gal gyi bu 'khor lnga brgya dang bcas pa bsnyen par rdzogs te dgra bcom thob/ mchog zung 'khor lnga brgya dang bcas pa'i phyed ljongs rgyur
btang / phyed dang 'od srung ral pa can 'khor bcas tshogs pa stong nyis brgya lnga bcu la 'dus pa dang po zhes grags so/ /chos kyi 'khor lo des ni skyes bu chung ngu'i
lam zhar la bstan cing skyes bu 'bring gi lam gtso bor bstan to/ /de la bden pa'i de nyid kyi tshul zhes kyang bya'o/ /khyim bdag mgon med zas sbyin gyis rgyal byed tshal
phul lo/ /lo drug pa la yab sras mjal/ lo bcu gsum gyi bar du bstan pa la skyon med cing / so sor thar pa'i mdo'ang bsdus pa 'don no/ /gnas rgyal po'i khab bya rgod phung
po'i ri la 'khor rnam pa bzhi dang / khyad par byang chub sems dpa'i tshogs chen po dang thabs cig tu bcom ldan 'das nyid kyis gdan sengge'i khri bshams nas chos kyi 'khor
lo'i phyag rgya bcing ba sngon du btang nas skyil mo krung bcas/ sku drang por bsrangs/ dran pa sngon du bzhag par mdzad nas cho 'phrul rnam pa gsum gyis thog ma dang
/ bar dang / mtha' mar dge ba la sogs pa dang ldan pa'i shes rab kyi pha rol tu phyin pa rjes su ston par mdzad pa de'ang tshig lhur len pa rgyas pa la dga' ba'i sems can
rjes su gzung ba'i don du 'phags pa stong phrag brgya pa dang / spros te go ba bar ma la dga' ba rnams la don thams cad bsdus nas stong phrag nyi shu lnga pa dang / khri
brgyad stong pa dang / shes rab khri pa/ 'go smos pas go ba bsdus pa la dga' ba la de'i yang don thams cad bsdus nas brgyad stong pa/ tshigs su bcad pa la zhen pa rnams
kyi ched du 'bum gyi don thams cad bsdus nas yon tan rin po che sdud pa gsungs par sengge bzang po 'chad la/ sngon gyi bod ston dag rgyas pa la bye ba phrag brgya pa/ 'bum
phrag brgya pa zhes kyang gsungs so/ /de bskor ba'i tshe lha'i bu dag gis smras pa/ kye ma a la la 'dzam bu'i gling du chos kyi 'khor lo gnyis pa bskor ba mthong ngo zhes
ched du brjod pas so/ /rgyu'i theg pa thams cad der 'du bas 'di ni skyes bu chen po'i lam pha rol tu phyin pa'i tshul zhes grags so/ /dus kyang gnas brtan sde pa'i gzhung
dang bstun na/ bcom ldan 'das sangs rgyas nas lo bcu drug pa la'o/ /chos kyi 'khor lo gsum par don zab dgongs pa nges par 'grel ba

las gsungs pa'i phyi ma'ang 'dir gtogs la/ rgya bod kyi mkhas pa mang pos de'i phyi ma sems tsam du 'grel yang 'thad par ma mthong ste/ de dang phyir mi ldog pa'i 'khor lo'i
mdor gsungs pa'i bde gshegs snying po sbyang tshul gsum bshad pa'i gsum pa 'grig don dbu ma pas lta ba kun zlog ces bzhag pa'i skabs/ de'i dbang las 'di'i gdul bya la theg
pa thams cad la zhugs pa zhes gsungs/ de'i don theg pa gang du zhugs kyang mthar 'dir zhugs dgos pa dgongs pa yin te/ der ma zhugs na sangs rgya ba mi srid pas sems can
thams cad sangs rgya ba'i bshad pa'ang don med par 'gyur ba yin no/ /'khor lo gnyis po bskor ba la dus dang po lo bdun/ bar pa lo nyer bdun dang so gcig zer ba rigs pa
ma yin te/ de'i rigs su gtogs pa dag thog ma dang mya ngan las 'da' kha'i bar du gsungs pas so/ /chos kyi 'khor lo gsum pa ni rdo rje theg pa ste/ u rgyan la sogs pa'i yul
dus sna tshogs par tho re long nge gsungs pa yod kyang / gsang sngags thams cad dus gcig tu bskor ba ni 'bras spungs dpal ldan rgyu skar gyi dkyil 'khor te/ 'di'i dus
kyang sangs rgyas pa'i phyi lor 'dod pa ni mdo sde gdam ngag 'bogs pa'i rgyal po las/ 'dren pa'i theg pa gsum po dag /bcom ldan nges par gsungs lags na/ /rgyu 'bras lhun
grub tu spyod cing / /sangs rgyas gzhan nas mi 'tshol ba'i/ /nges pa'i theg pa cis ma gsungs/ /zhes 'jam dpal gyis zhus pa'i lan du/ rgyu la mos pa rgyu chos kyi/ /'khor
lo rab tu bskor byas nas/ /rdo rje theg pa'i nye lam zhig /ma 'ongs dus na 'byung bar 'gyur/ /zhes gsungs pa dang 'gal bas nor ba'o/ /der dus kyi 'khor lo gcig pu ma yin
pa gsang sngags thams cad bstan par dus 'khor rtsa rgyud las/ ston pas bya rgod phung po ru/ /shes rab pha rol phyin tshul bzhin/ /chos bstan dpal ldan 'bras spungs su/ /de
bzhin gsang sngags tshul rab gsungs/ /zhes dang / de'i don slob dpon nyi ma dpal ye shes kyis mdzad pa'i mtshan brjod kyi 'grel bar/ 'dir nges par dpal ldan 'bras spungs
rgyal ba'i mchod rten chen por/ sangs rgyas bcom ldan 'das shAkya sengge zhes bya ba la rgyud sna tshogs nyan par 'dod pa rnams kyi gsol ba btab pas/ dpyid zla 'bring
po'i nya la chos kyi dbyings gsung gi dbang phyug gi dkyil 'khor dang / de'i steng du dpal ldan rgyu skar gyi dkyil 'khor

dang po'i sangs rgyas rnam par spros nas/ der nyi ma de nyid la lha la sogs pa rnams la/ sangs rgyas kyis dbang bskur nas rgyas pa dang bsdus pa'i dbye bas gsang sngags kyi
tshul thams cad bstan to zhes gsungs pas so/ /dpal ldan 'bras spungs la'ang man lung gu ru dngos su byon/ des lo rgyus bris te bod du bskur ba la 'phags pa'i yul gyi lho
phyogs/ sngon sangs rgyas gser thub kyi bstan pa la drang srong rdzu 'phrul thob pa zhig gis 'bras so ba'i char phab/ de la rmangs lha la sogs pa'i sde brgyad dang / stod
mi rdzu 'phrul thob pa dag gis bzhengs shing / phyi'i lcags ri 'di shAkya thub pa'i bstan pa la rgyal po ba la mai tri zhes pas mdzad zer ba byung / de tshad mar mdzad/
mkhas pa bu dol yang der 'chad pas grags tshod ni de skad che/ yang steng pa lo tsA ba tshul khrims 'byung gnas/ rga lo tsA ba gzhon nu dpal gnyis kyis a bha ya dang tsa
mi'i gsung bskyar bar/ sngon yang dag par rdzogs pa'i sangs rgyas rdo rje 'chang gis 'og min du theg pa chen po ma lus pa gsungs shing khams gsum 'dir sems can thams cad
la gsang sngags ston par bzhed nas khams gsum gyi gtso bo tshangs pa dang / dbang phyug dang / brgya byin la bstan na khams gsum kun la dar bar 'gyur bar dgongs te/ 'dzam
bu gling gi rgyal po zas gtsang ma'i sras su skye ba bzhes nas rab tu byung ba dang / dka' ba spyad pa dang / sangs rgyas pa'i tshul bstan nas/ dbang po tha ma la nyan
rang gi theg pa/ 'bring la phar phyin dang mdo sde zab mo rnams gsungs nas dbang po rnon po 'dod chags can rnams smin par bya ba'i don du lho phyogs 'bras spungs su gshegs
te/ lha chen po bzhi la sogs pa snod du rung bar bya ba'i phyir chos kyi dbyings gsung gi dbang phyug gi dkyil 'khor rdo rje dbyings kyi dkyil 'khor gyi 'khor lo dang ngo
bo gcig par bzhengs nas/ lha chen bzhi shaM bha la'i rgyal po 'khor bcas la sogs pa skal ba dang ldan pa rnams la dbang bskur nas theg pa chen po gsang sngags ma lus pa
gsungs so/ /de'i tshe dbang phyug chen po la bu brgyad yod pa'i chung shos nag po chen po dbang yon du phul lo/ /de nas bcom ldan 'das kyis dbang bskur nas de la bstan
pa gtad nas sngar phyi rol pa'i nag po yin yang / de phyin chad sangs rgyas pa'i nag po 'jig rten las 'das pa yin no/ /de ltar dbang bskur nas

dkyil 'khor ma bsdus par bzhag pas de gang gis mthong ba thams cad grol lo/ /de la lha chen bzhi phrag dog skyes nas dkyil 'khor gyi steng du rin po che sna tshogs pa las lha'i
bzo bo bi shwa karma bzor bcug nas mchod rten brtsigs nas de la sgo bzhag go /de nas gang gis mthong ba rnams kyang grol lo/ /de yang gsang nas bzhag pa chos bzang sprin
gyi yang rdzong zhes bya'o/ /de la da lta'ang skor ba zhag bdun gyi bar du byas na dngos grub thob bo/ /de la sngon lha chen bzhi la dbang bskur ba'i rtags su mchod
rten gyi phyogs bzhi na rgyang grags tsam du shar du tshangs pa/ lhor dbang phyug nub tu khyab 'jug byang du gzhon nu gdong drug dang bzhi lha'i bzo bo bi shwa karma la bzhengs
su bcug pa la da lta mu stegs rnams mchod pa chen po byed do zhes dang / yul de'ang sngon rgyal po gser mdog gi dus rang sangs rgyas kyis 'bras so ba'i char phab pas
de skad grags pa yin gsung ngo / /'di 'thad pa bzang ste/ dri med 'od las/ de nas chos kyi 'khor lo bskor zhing theg pa gsum bstan par mdzad nas zla ba bcu gnyis pa nag
pa'i nya la shrI dha nya ka Ta kar chos dbyings gsung gi dbang phyug gi dkyil 'khor cha bcu drug gis rnam par phye ba'i mtshan nyid can dang / de'i steng du dpal ldan rgyu
skar gyi dkyil 'khor cha bcu drug gi rnam par dbye ba can dang po'i sangs rgyas rnam par spros so zhes gsungs/ rgyu skar gyi dkyil 'khor ces pa'ang mchod rten gyi phyogs
bzhir ka ba drug drug zur la bzhi yod pas de'i dbang du mdzad nas tha snyad de skad btags pa yin la/ rgyu skar gyi dkyil 'khor yang dus de nyid du spros par bshad pas
so/ /zhu ba po'ang / de las sa bcu'i dbang phyug phyag na rdo rje yang shaM bha la'i yul ka la pa'i grong du nyi ma'i 'od kyi lha mo rnam par rgyal ma'i mngal nas 'khrungs
pa zla ba bzang po zhes dang / yang phyag na rdo rje'i sprul pa'i sku zla ba bzang po de yis sems can thams cad kyi 'jig rten dang 'jig rten las 'das pa'i dngos grub sgrub
pa'i don du de bzhin gshegs pa la gsol ba btab bo/ /de bzhin gshegs pas kyang chu bo si tA'i byang phyogs sham bha la la sogs pa yul rnams su grong bye ba phrag dgu
bcu rtsa drug na gnas pa rnams kyi sems rnam par dag pa skal ba dang ldan pa nyid du gnas par gzigs nas rdo rje'i tshig kha ma phye ba med pa/ rdo rje'i tshig rab tu gsal
bas phyed pa mchog gi dang po'i sangs rgyas stong phrag bcu

gnyis pa yang dag par bstan to zhes dang / 'di'i dus ni ston pa dgung lo don dgu pa/ rgyal po des rgyal srid bzung nas lo dgu bcu rtsa dgu pa'o/ /sangs rgyas nas lo bdun pa
la sum cu rtsa gsum du yum gyi don mdzad de gsal ldan du lha las babs pa dang / mnyan yod du mu stegs ston pa drug la brten nas cho 'phrul chen po bstan pa sogs mdzad nas
mya ngan las 'da' ba bstan te/ bcom ldan 'das kyis kun dga' bo la/ kun dga' bo gang su'ang rung / rdzu 'phrul gyi rkang pa bzhi la brten sgom mang du byas pa de 'dod na
bskal pa'am bskal pa las lhag gi bar du'ang 'dug go /de bzhin gshegs pas rdzu 'phrul gyi rkang pa bzhi la brten sgom mang du byas pas de bzhin gshegs pa bzhed na/ bskal
pa'am bskal pa las lhag pa'i bar du'ang bzhugs so/ /zhes lan gnyis lan gsum gyi bar du bskul yang / kun dga' bo bdud kyis khebs pas cang mi zer ro/ /de nas bdud sdig can
gyis mya ngan las 'da' bar gsol ba btab pas zla ba gsum nas 'da' bar zhal gyis bzhes so/ /de nas bcom ldan 'das kyis 'tsho ba'i 'du byed ni byin gyis brlabs/ tshe'i 'du byed
ni spangs so/ /de'i tshe sa g.yos/ skar mda' ltung / phyogs tshig go /bri dzi'i shing sha pa'i tshal du byon zhing der sa g.yos pa myur du mya ngan las 'da' ba'i rgyur
bstan nas/ mdo sde la 'jug 'dul ba la snang / chos nyid dang mi 'gal na chos su gzung la/ de lta min na mi gzung ngo sogs bka' stsal/ mgar ba'i bu tsundas bshos gsol/ zla
ba gsum mya ngan las mi 'da' bar gsol ba btab ste rtswa can du byon/ sku dngos kyi gdul bya tha ma dri za rab dga' dang / kun tu rgyu rab bzang btul de dge slong dag dkon
mchog gsum dang bden pa bzhi la the tshom yod na zhus shig de nas sku'i stod g.yogs bsal te/ dge slong dag de bzhin gshegs pa lta ba ni rnyed par dka' yi/ de bzhin gshegs
pa'i sku la ltos shig dge slong dag re zhig cang ma smra zhig dang / 'di ltar 'dus byas thams cad ni 'jig pa'i chos can yin te/ de la 'di ni de bzhin gshegs pa'i gsung
gi tha ma yin no gsungs nas bsam gtan bzhi/ gzugs med bzhi 'gog snyoms la lugs 'byung lugs ldog tu snyoms par

zhugs nas/ slar bsam gtan bzhi la zhugs te rab mtha' las mya ngan las 'das so/ /de ma thag sa g.yos/ skar mda' ltung / phyogs tshig lha'i rol mo'i sgra bsgrags/ 'od srung chen
pos de mthong nas ston pa mya ngan las 'das par shes nas dge 'dun rnams myur du sku gdung ma nyams pa la blta ba'i phyir rings par 'gro'o zhes bskul lo/ /de'i tshe gyad
rnams kyis gdung 'khor los sgyur ba ltar byas te zhugs la zhen par 'dod kyang me ma 'bar bas/ ma 'gags pas 'od srung ma sleb pa yin par shes te smras pa dang / 'od srung
slebs te sgrom phye ras dang shing bal bsal te sku ma nyams pa la phyag byas so/ /de nas kun shes ko'u di nya/ skul byed/ 'od srung stobs bcu pa/ 'od srung chen po bzhis
shing bal gyi 'dab ma gzhan dang ras zung lnga brgya gzhan gyis kyang dkris te lcags kyi sgrom bur bcug 'bru mar gyis bkang / dri zhim pa'i shing thams cad spungs pas
me rang 'bar du gyur te/ kun dga' bos/ rnam par 'dren pa rin chen sku mnga' ba/ /rdzu 'phrul chen pos tshangs pa'i 'jig rten gshegs/ /sangs rgyas sku la ras zung lnga brgya
dang / /chos gos stong snyed kun tu dkris gyur pa/ /nyid kyi gzi brjid kyis ni sku gdung dang / /shin tu dkris pa rab tu tshig par 'gyur/ /de la chos gos gnyis ni ma tshig
pa/ /nang rim dang ni phyi rim 'di rnam gnyis/ /zhes dang / spyan ldan sku gdung bre bo brgyad dag las/ /bdun ni 'dzam bu gling pa'i mchod par thob/ /skyes bu mchog
de'i bre bo gang zhig ni/ /grong khyer sgra sgrog klu yi rgyal pos mchod/ /skyes mchog de yis mche ba bzhi dag las/ /mche ba gcig ni rtsa gsum 'jig rten mchod/ /gnyis pa
tshig 'dzin grong khyer yid 'ong na/ /gsum pa ka ling rgyal po'i yul na ste/ /skyes mchog de'i mche ba bzhi pa ni/ /grong khyer sgra sgrog klu yi rgyal pos mchod/ /ces gsungs
so/ /bye brag tu bshad pa las/ chos 'khor gnas dang yangs pa can/ /sa dkar can dang lha yi gnas/ /byin pa gsod dang kau shambi/ /'brog dang mchod rten ri dang ni/ /'od
ma'i grong dang sgrar bcas dang / /ser skya'i gnas kyi grong khyer du/ /'di rnams su ni thub pa yi/ /skyes mchog lo re lo re bzhugs/ /

nyi shu rtsa gsum mnyan yod du/ /sman gyi nags su lo bzhi ste/ /'bar ba'i phug gi gnas su gnyis/ /rgyal po'i khab kyi grong du lnga/ /dka' ba spyad pa lo drug ste/ /nyi shu
rtsa dgu khab gnas su/ /rgyal ba de ltar brgyad cu la/ /thub mchog dam pa mya ngan 'das/ /zhes dang / mya ngan las 'das chen rgya gar 'gyur las/ dpyid zla tha chung sa ga'i
tshes bco lnga'i mtshan mo'i dgung thun la 'das par bshad do// // ! gsum pa de gces spras su mdzad pa'i mkhan po ji ltar byon pa che long tsam 'chad pa la sdud pa pos
bsdus tshul/ bstan pa'i gtad rabs/ theg chen ji ltar rgyas pa'i tshul 'chad pa gsum las/ dang po ni ston pa ma 'das gong tsam du shA ri'i bu 'khor dgra bcom pa brgyad khri/
mo'u 'gal gyi bu bdun khri/ ston pa 'khor khri brgyad stong dang bcas pa dang / gzhan yang phal cher grongs pas tshe bskal pa mang po thub pa'i lha rnams ston pa'i gsung
rab ni dud pa tsam du gyur te/ dge slong dbang yod pa dag kyang mya ngan las 'das pas sde snod gsum mi sgrog go zhes 'phya ba bsal ba'i phyir/ 'od srung chen pos dge
'dun 'du ba la gang po bkod nas/ gang pos rab mtha'i bsam gtan la zhugs te bltas nas gaNDYI brdungs pas/ ba lang bdag ma gtogs pa 'dus so/ /de 'bod par phyin pas sangs rgyas
mya ngan las 'das pa thos pas de'ang mya ngan las 'das so/ /de nas 'od srung chen pos dge slong dag nyon cig ji ltar de ni 'phags pa'i tshul gyis 'das/ /gzhan gyis de
bzhin rab zhir 'gro mi bya/ /de bas ji srid dgos pa'i don bya zhing / /dbang can tshogs nas de srid 'gro bar bya/ /ji ltar bsod nams las kyi gzhir gyur pa/ /shir sha ka
yi sems mchog ba lang bdag /de ltar khyed kyis de bzhin mi bsam ste/ /'gro don dgongs phyir tshogs nas blo gros bya/ /zhes khrims su bcas nas smras pa/ 'dir chos kyi tshul
bshad na dge slong mang po 'ongs na g.yeng bar byed pas ma ga dhar 'gro'o zer nas slob pa'i dge slong gzhan zlog cing kun dga' bo chu'i zhal ta bar bskos nas/ kun dga'
bo dge 'dun dang bcas pa ljongs rgyu zhing song / 'od srung chen po drang po nas song ste rgyal po'i khab tu song ba dang ma skyes dgras mthong ste ston pa dran nas/ glang
po che las lhungs pa 'od srung gis bzung nas phyir de ltar mi byed par bcas te/ lha'i gnas 'dir chos kyi tshul

bgro bar 'tshal lo zhes smras pas legs kyi/ bdag gis yo byad thams cad sbyar ro/ /de na 'dus te nya gro dha'i phug tu rgyal pos yo byad thams cad sbyar nas dbyar gnas par khas
blangs nas/ 'od srung chen pos kun dga' bo spyo bas 'dul bar shes nas nyes pa bsgrags te bskrad do/ /des bri dzi'i grong du song nas bri dzi'i bus g.yog byas te chos
'chad pa'i tshe/ des mkhan po'i sems la brtags nas/ go'u ta ma bag med ma mdzad par/ /shing drung thibs po bsten na mya ngan 'da'/ /thugs la bzhag ste bsam gtan mdzod cig
dang / /ring por mi thogs zhi ba'i gnas thob 'gyur/ /de ltar spong byed bu yi gdam ngag las/ /nyin mo dang mtshan mo'i thun dang po la 'chag pa dang 'dug pas sems kyi sgrib
pa sbyangs te/ gung thun la gtsug lag khang gi phyi rol tu rkang pa bkrus nas nang du glo g.yas pa phab ste sngas la mgo ma bzhag pa kho nar dgra bcom ste/ slar nya gro
dha'i phug tu phyin no/ /de nas 'od srung gis phyi ma'i dus kyi dge slong brjed ngas pa rnams kyi don du/ snga dro tshigs bcad dang / phyi dro lhag par bgro zhing / de
yang sngar mdo sde bsdu bar bgros pa dang / 'od srung gis kun dga' bo la spro ba dris/ gsol gnyis kyi las kyis mdo sde bsdu bar bskos nas/ sengge'i khri dgra bcom pa bzhi
brgya go dgus snam sbyar bting / de la kun dga' bo 'dug ste/ 'od srung gis/ ston pa 'jig rten phan bzhed pa/ /rgyal bas gsungs pa'i chos rnams kyi/ /rnam pa mchog ni gang
bshad pa/ /tshe dang ldan pas mdo sde gsungs/ /zhes gsol ba btab bo/ /de nas kun dga' bos/ ston pa'i yon tan dran pas kha byang chub snying por bltas thal mo sbyar te
sgras khyab par chos yang dag par sdud pa'i man ngag bzhin du/ 'di skad bdag gis thos pa dus gcig na/ bcom ldan 'das yul wA rA Na sI drang srong lhung ba ri dwags kyi nags
na bzhugs so/ /de nas bcom ldan 'das kyis dge slong lnga po la 'di skad ces bka' stsal te/ dge slong dag ma thos pa'i chos 'di ni sdug bsngal 'phags pa'i bden pa'o zhes
sogs bsdus pa na/ kun shes ko'u di nyas/ bdag cag gis chos kyi rnam grangs 'di mngon sum du thos te/ bdag gi khrag dang mchi ma'i rgya mtsho bskams/ rus pa'i ri las brgal/
ngan song gi sgo ni bcad/ mtho ris thar pa'i sgo ni phye ste/ 'di bshad

pas bdag dang lha brgyad khris chos kyi mig thob/ de ring 'di skad thos zhes bshad de/ kye ma thams cad mi rtag par khyad med do/ /zhes smras nas stan las babs te 'dug go /de
bzhin gzhan rnams kyang bstan las babs te bdag cag gis chos bshad pa mngon sum du mthong ba las mi rtag pa'i stobs kyis bcom ldan 'das de'ang thos pa'i lam du gshegs par
gyur to/ /de nas dgra bcom pa rnams kyis mngon shes kyis bltas pas/ kun dga' bo khyod kyi lung de yin nam/ des bdag gi lung de lags so/ /khyed cag gi lung de lta bu lags
sam/ de kho na'o/ /de nas 'od srung gis mdo sde dang po bsdus nas gang gis kyang ma zlog pas chos so snyam nas/ kun dga' bo la mdo sde gnyis pa gang du bshad/ 'di skad
nas/ sdug bsngal 'phags pa'i bden pa gang zhe na skye ba'i sdug bsngal dang / sogs dang / mdo sde gsum pa gang du bshad/ 'di skad nas/ dge slong dag gzugs ni bdag ma yin
no zhes sogs kun dga' bos bzlas pas/ dgra bcom pa lnga brgyar gcig gis ma tshang pas gzhung du byas te phung po dang ldan pa ni phung por/ skye mched dang ldan pa ni skye
mched dang / rten 'brel dang 'phags pa'i bden pa rig pa dang ldan pa ni gleng gzhi dang ldan par/ nyan thos kyi bshad pa mang ba de ni nyan thos kyi bshad par/ sangs rgyas
kyi ni sangs rgyas kyi bshad par/ byang phyogs dang ldan pa ni lam gyi yan lag tu/ brjod pa mang ba ni yang dag par brjod pa'i sder/ tshigs bcad brjod pa ni yang dag
par ldan pa'i ming du/ lung ring po ni ring por/ bar ma ni bar mar/ tshig gcig la sogs pa ni gcig las 'phros pa'i lung zhes bsdus te bzhag go /de nas 'od srung gis lung de
snyed cig gam/ de snyed lags te 'di las lhag pa med do zhes smras/ khri las babs te sa la 'dug go /de nas nye bar 'khor la spro ba byas te gsol gnyis kyi las kyis 'dul
ba bsdu bar bskos te/ nye bar 'khor khri la bzhag nas bcom ldan 'das kyis bslab gzhi dang po gang du bcas/ wA rA Na sIr ro/ /gang gi don du na lnga sde'i don du sham thabs
zlum por bgo bar bya'o zhes bcas so/ /de nas dgra bcom pa rnams kyis mngon shes kyis bltas zhes pa nas chos so snyam ste/ bslab gzhi gnyis pa gang du bcas/ wA rA Na sIr

lnga sde la chos gos zlum por bgo bar bya'o/ /bslab gzhi gsum pa gang du bcas/ ka rnam gzhag ka'i grong du bzang sbyin la mi tshangs spyod pham par bcas pa nas/ pham pa dang
/ lhag ma dang / ma nges pa dang / spang ltung dang / ltung byed dang / sor bshags dang / bslab pa mang po dang / rtsod pa zhi byed dang / rjes bcas dang / spang gnad dang
/ rab byung dang / gso sbyong dang / dgag dbye dang / phra mo dang / gleng gzhi dang / mos pa ni 'di'o/ /zhes 'dul ba bsdus nas nye bar 'khor khri las babs so/ /de nas
'od srung gis ma mo zhes bya ba ni bdag kho nas bsdu bar bya ste gsol gnyis kyi las byas nas/ ma mo lta bu ni shes bya'i mtshan nyid rab tu gsal bar byed pa ste/ 'di lta
ste dran pa nye bar bzhag pa bzhi dang zhes sogs sngar bzhin no/ /de nas lha rnams kyis dgra bcom pa lnga brgyas sde snod gsum bsdus te lha 'phel/ lha ma yin 'gribs so
zhes bsgrags shing / lnga brgyas yang dag par bsdus pa zhes pa'i ming du gyur to/ /de nas 'od srung chen pos/ kye ma stobs bcu mnga' ba'i gsung ni tshad med pa/ /'gro la
phan phyir chos kyi bstan 'chos 'di bsdus pas/ /gang na 'jig rten blo ngan mun byed chud zos pa/ /blo gros rab rib gsal bas sgron mar yang dag ldan/ /zhes sbyar ro/ /theg
chen ni rgyal po'i khab kyi bi ma la swa bhA wa zhes pa'i ri la rgyal sras 'bum phrag bcu 'dus te kun tu bzang po dang / 'jam dpal dang / gsang ba'i bdag po dang / byams
pa la sogs pa rnams kyis bsdus so/ /sngags rnams ni gtso bor phyag na rdo rjes bsdus pa yin no/ /de la bsdu ba dang po zhes grags te bka' 'thor ba bsdus pa ni 'di kho na
yin no/ /ston pa 'das nas lo brgya dang bcu lon pa na yangs pa can pa'i dge slong rnams kyis rung ba ma yin pa'i gzhi bcu ste/ a la la dang rjes su yi rang spyod pa dang
/ rtags pa dang ni lanydza dag dang lam dang ni/ /sor mo gnyis kyis rung dang dkrugs dang gding ba dang / /gser dngul byas pa 'di ni bar sdom yang dag bsdus/ /zhes pa'o/
/de gnas brtan grags pas thams cad 'dod la sogs pa kun dga' bo'i slob ma dgra bcom pa bdun brgya bsdus nas/ rgan rim du grags pas/ tshe dang ldan pa dag a la la'i rung ngam
zhes sogs kyis dge slong kha cig ces ming ma phyung bar bzlas te/ rab tu spyos te de bdag cag gis dor bar bya'o zhes gzhi rgyas par brjod de phyir phyung nas/ gaNDYI
brdungs

nas yangs pa can gyi dge slong rnams bsdus te rgan rim du yangs pa can gyi dge slong zhes ming phyung ste/ gzhi bcu rgyas par brjod de/ thams cad kyis de bdag cag gis dor bar
bya'o zhes brjod pas bdun brgyas yang dag par brjod pa zhes grags so/ /'di la bka' bsdu gnyis par grags kyang 'dul ba'i bslab pa 'ga' zhig log par spyad pa bsal ba tsam
mo/ /rgyal po dharmA a sho ka shi ba dang / dgra bcom pa rnams kyis tha mal pa dang / zur chag pa dang / bar mar 'don pa'i tshig la mngon par zhen pa 'dul ba'i dbang gis
phyir rim gyis gzhung gzhan dang gzhan du sbyar te/ rgya chen po'i skad du sbyar ba'i mdo sde la sogs pa lta bu ste/ bstan pa bco brgyad kyi bar du gyur pa yin no/ /gyes
pa bco brgyad bka' yin min la rtsod pas lo drug cu rtsa gsum du dge 'dun phye zhing 'khrugs long du gyur pa bsal ba'i phyir rgyal po ka niShkas sbyin bdag byas/ pu Ni ka
la sogs pa dgra bcom pa lnga brgya/ ba su mi tra la sogs pa byang chub sems dpa' lnga brgya/ so so skye bo'i paNDYi ta khri drug stong 'dus nas/ gyes pa bco brgyad kyi
gzhung bka' yin te/ tshul khrims ston pas 'dul ba la snang / lhag pa'i sems ston pas mdo sde la 'jug myang 'das dang mthun zhing lhag pa'i shes rab ston pas chos nyid dang
mi 'gal ba'i phyir dang / chos thams cad bdag med pa la sogs pa'i phyag rgya gsum gyis btab pa'i phyir dang / sangs rgyas kyi gzhung la don gtso ba'i phyir dang / dgra
bcom pa rnams kyis rnam par dbye ba mdzad pa'i phyir/ de dag kyang sangs rgyas kyi byin rlabs las byung ba'i phyir dang / rgyal po kri kri'i rmi lam bshad pa'i mdo las/ rgyal
po chen po khyod kyi rmi lam du mi bco brgyad kyis ras yug 'dren pa mthong ba de ni/ shAkya thub pa'i bstan pa rnam pa bco brgyad du gyes par 'gyur la/ de'i rnam par
grol ba'i ras ni gyes par mi 'gyur ba'o/ /zhes gsungs pas bkar bsgrubs so/ /de'ang phung skye khams gsum mam dus gsum thams cad rdzas su yod par smra bas thams cad yod par
smra ba/ saM skri ta'i skad kyis brjod cing sde pa gzhan gyi chos lugs 'byung ba'i gzhi yin pas gzhi thams cad yod par smra ba'o/ /mkhan po rgyal rigs bslab pa la gus
pa'i mchog sgra gcan 'dzin bzang po snam sbyar nyer lnga pa nas dgu pa yan chad la rtags utpal dang / rin po che dang / shing lo 'byung ngo / /dge 'dun phal chen

pa ni dge 'dun phal che ba yin pas dge 'dun phal chen pa ste gyes dus dge 'dun mang bas so/ /mkhan po bram ze'i rigs sbyangs pa'i yon tan la gnas pa'i mchog 'od srung chen
po/ skad tha mal pa/ snam phran nyer lnga nas bdun yan chad la rtags dung ngo / /skye bo mang pos bkur ba'i slob dpon gyi lugs ston pas mang bkur ba/ mkhan po dmangs rigs
'dul ba 'dzin pa nye bar 'khor/ skad zur chag pa a wa bhram sha snam phran nyer gcig nas lnga yan chad la rtags me tog so rtsi ka'o/ /gnas brtan 'phags pa'i rigs yin par
smra bas gnas brtan pa/ mkhan po rje rigs mtha' khob 'dul ba'i mchog ka tya ya na/ skad 'bring du 'don pa/ snam phran dang rtags mang pos bkur ba dang mthun par grags so/
/de ltar bco brgyad po lta ba'i khyad par che bas/ lta ba'i bye brag 'ba' zhig gis/ /rgyu yis 'di dag tha dad byas/ /ston pa tha dad yod ma yin/ /zhes so/ /dul lhas/ shar
dang nub dang gangs ri dang / /'jig rten 'das par smra ba dang / /rtag par smra ba'i sde pa rnams/ /lnga tshan dge 'dun phal chen pa/ /gzhi kun pa dang 'od srung sde/
/mang thos gos dmar slob ma dang / /rnam par phye ste smra ba'i sde/ /thams cad yod par smra ba yin/ /rgyal byed tshal gnas 'jigs med gnas/ /gtsug lag khang chen gnas brtan
pa/ /sa sgrog ri dang srung ba pa/ /gnas ma bu yi sde rnams ni/ /kun gyis bkur ba rnam pa gsum/ /yul don slob dpon bye brag gis/ /tha dad rnam pa bco brgyad gyur/ /lo
dri mkhan pos/ phal chen la drug yod smra la bzhi/ mang bkur la lnga/ gnas brtan la gsum du 'dod do/ /de nas rnam gzhag gzhan gyi bka' bsdu gsum pa bshad pa ni rnam par 'khyams
pa'o/ /bsdu ba gsum pa 'di'ang phran tshegs las/ ston pa 'das nas lo bzhi brgya na rgyal po kaniShka 'byung bar lung bstan pas rgyal po de'i srid skyong ba'i ring
la yin pas/ ston pa 'das nas lo lnga brgya tsam la'o/ /de'i phyir bskal bzang las/ dam pa'i chos ni lo lnga brgyar gnas pa dang / chos ltar snang ba ni lo lnga brgyar te/
stong gnas par bshad pa'ang 'di la dgongs te/ lnga brgya de srid bstan pa tha dad du ma gyur/ de nas tshul mang por bshad pas som nyir gyur thams cad kyi dgos nus mtshungs
pa tsam gyis bkar bsgrubs pa ste/ don nyan thos kyi sde snod kho na dbyig gnyen gyi dus/ yang dag

bsdu ba'i gzhi nyams phyir/ /zhes smos pas kyang shes so/ /dri med 'od las/ sdud par byed pa po dag gis theg pa gsum glegs bam la bris te zhes pas bka' bsdu dang po'i dus nyid
du gzhung yi ger bkod kyang / dus kyi dpe 'phyugs nas dang po'i gzhung la gtug rgyu ma byung bar mngon la/ gzhan dag yi ger ma btab la/ blo nas bton pa'i skyon yin/ gsum
pa'i dus yi ger bkod ces grags so// // ! gnyis pa bstan pa'i gtad rabs ni/ ston pas 'od srung chen po la stan phyed bstabs/ rgyal tshab tu mnga' gsol/ de dang 'phags
pa'i gnas brtan chen po bcu drug la'ang bstan pa gtad pa yin la/ 'od srung ni yul ma ga dha'i bram ze'i grong nya gro dha can na bram ze nya gro dha'i tog gi bus nya gro
dha'i lha la gsol ba btab pa las skyes pas nya gro dha las skyes sam/ rigs las dras te 'od srung / ser skya bzang mo zhes bya ba gser gyi mdog can gyi bud med mdzes ma mchis
brang du bkug kyang phan tshun phu nu bzhin las chags pa'i sems skad cig kyang ma skyes pa/ pha ma shi nas khyim grong pa dor dgu brgya go dgu gser bye ba drug cu/ gser
gyi nas rdzang brgyad cu yod pa rtswa bzhin du dor nas ras ka shi yug zung thogs te/ ser skya bzang mo ni gcer bu pa dag gi drung du btang / rang nyid ston pa mngon par
sangs rgyas nas ring por ma lon pa bu mang mchod rten gyi 'gram du bzhugs sar phyin/ mthong ma thag tu de la ston pa'i 'du shes skyes te/ bcom ldan 'das ni bdag gi ston
pa lags so/ /bdag ni bcom ldan 'das kyi nyan thos lags so/ /zhes lan gsum du zhus shing / bcom ldan 'das kyis nga ni khyod kyi ston pa yin la/ khyod ni nga yi nyan thos
yin no zhes lan 'debs pa mdzad pa gsum pa'i mthar bsnyen par rdzogs pa thob ste sbyangs pa'i yon tan la gnas pa'i mchog tu bsngags so/ /ston pa'i snam sbyar phyag dar khrod
pa rang gis gzung / ras ka shi ka ston pa la phul lo/ /de yang ston pa lha nas babs khar lha mang po bdud rtsi'i phyir 'dzam bu gling du 'phos pa ston pa dang dgung mnyam
tsam mo/ /'od srung gis bka' rnams legs par bsdus te bstan pa bskyangs la/ de'i yun yang snying rje pad dkar las/ ston pa 'das nas bstan pa sus 'dzin zhus pa'i lan du/
kun dga' bo dge slong 'od srung dang khyed gnyis lo bzhi bcu lhag tsam du nga'i dam pa'i chos 'dzin par 'gyur ro zhes gsungs pa gnyis ka bsdoms pa ma yin/ yin na nyi ma
gung

pa lung bstan pa'i dus dang mi 'grigs pas so sos bzhi bcu lhag tsam re'o/ /de ltar 'od srung gis ston pa'i gsungs ci nus su bsgrubs shing gdul bya mang po rnam par grol ba
la bkod nas bstan pa la phan gdags pa mdzad nas mya ngan las 'da' bar dgongs te/ bdag gis thub pa'i mdo sde ni/ /yang dag bsdus nas chos lam bzhag /gcig nas gcig tu yun ring
bar/ /ston pa'i gsung 'di gnas par 'gyur/ /ngo tsha med rnams chad pas bcad/ /ngo tsha byed ni yongs su gzung / /bdag gis phan dang dge byas pas/ /bdag ni mya ngan 'da'
dus bab/ /kun dga' bo shes par gyis shig ston pas nga la bstan pa gtad nas 'das so/ /nga'ang mya ngan las 'da' bas bstan pa khyod kyis skyongs shig khyod kyis kyang sha
na'i gos can la gtod cig de nas 'od srung gis sku gdung gi mchod rten dang tshems mche ba rnams mchod de/ lho phyogs kyi ri bya rkang la 'dzegs te kha phye ba'i dbus su
rtswa bting / bcom ldan 'das kyi phyag dar khrod kyi snam sbyar gyon nas byams pa sangs rgyas kyi bar du sku gdung mi nyams par byin gyis brlabs te cho 'phrul du ma bstan
nas mya ngan las 'das so/ /de nas lha rnams kyis mchod/ ri 'byar te ma skyes dgras mthong ba'i skabs phye bas/ de'i tshe ma skyes dgras rgyal rigs kyi zhang po rgyud 'chad
pa rmis nas/ sad pa dang 'od srung 'das pa thos te/ kun dga' bo dang lhan cig ri bya rkang la phyin/ gnod sbyin gyis ri phye ba de la rgyal pos phyag mchod byas te bsregs
par brtsams pa dang / kun dga' bos/ 'di ni byams pa'i gsung rab byung gi bar byin gyis brlabs te/ byams pa'i 'dus pa dang po la nyan thos bye ba dgu bcu rtsa dgu dang
bcas pas 'dir byon nas/ 'di'i sku gdung phyag mthil du bsnams nas bstan te/ 'di ni shAkya thub pa'i nyan thos sbyangs pa'i yon tan la gnas pa'i mchog yin la/ 'dis bgos
pa'i snam sbyar yang ston pa de'i yin no/ /'di na ni de lta bu dge sbyong sbyangs pa'i yon tan la gnas pa ci'ang med do zhes gsungs te/ 'od srung gi spur de cho 'phrul chen
po bstan nas lhag ma med par dbyings su thim pas/ de dag gis sbyangs pa'i yon tan blangs te dgra bcom pa thob par 'gyur bas bsreg par mi nus so/ /zhes gdams te phyir log
pa na ri kha 'byar de'i rtser sku gdung gi mchod rten brtsigs so/ /kun dga' bo ni ston pa'i khu bo bdud rtsi zas kyi bu/ /ston pa sangs rgyas pa'i dus sgra gcan

'dzin dang gnyis dus mnyam du btsas/ lo drug lon pa yab sras mjal ba'i tshe/ 'od srung stobs bcu pa la gtad de da ltar cho gas tshigs rim can nos la/ ston pa'i rim gro pa thos
pa 'dzin pa'i mchog tu bsngags pa des bstan pa lo bzhi bcu lhag tsam bskyangs shing / de'i tshe dge slong zhig gis/ gang na lo brgya 'tsho ba ni/ /nges par chu la bya
gag bzhin/ /chu la bya gag mthong ba ltar/ /bdag nyid gcig pu'i 'tsho ba dge /de kun dga' bos thos nas/ ston pas de skad ma gsungs kyi/ /gang na lo brgya 'tsho ba ni/ /nges
par skye dang 'jig pa yin/ /gang zag gnyis la ston pa yi/ /sa 'dir sgrog par bshad pa ni/ /ma dad zhe sdang blo can dang / /dad la phyin ci log gyur pa'o/ /mdo sde log
par bzung gyur pas/ /ba lang 'dam du song ba bzhin/ /de ni nye bar 'jig 'gyur te/ /rang gi 'chi blos blo med pa/ /thos pa mi shes 'bras bu med/ /log par shes pa dug dang
'dra/ /thos pa yang dag nyid shes pa/ /bral ba 'bras bu blo ldan yin/ /zhes byas so/ /des de'i mkhan po la smras pas/ kun dga' bo ni rgas gyur te/ /de yi dran pa'ang nyams
par gyur/ /smras pa/ rgas pa dag gis gzir gyur pa/ /lus can de ni dran pa nyams/ /yang dag rjes su mi dran pa/ /de ni blo ni rgas pas non/ /de kun dga' bos thos nas/
de la smras na 'thab mor 'gyur/ /de'i mkhan po'i drung du bdag 'gro bar mi rigs pas mya ngan las 'da' bar bya'o snyam/ rnying pa dag ni sngar 'das te/ /gsar bu de dang bdag
mi mthun/ /bdag nyid gcig pu bsam gtan pa/ /sgo nga las skyes bzhin du gnas/ /bdag gi grogs dang mdza' bo kun/ /sngon du 'das shing song bar gyur/ /ji ltar bsam gtan gnas
dran pa/ /de 'dra'i bshes gnyen 'di na med/ /des sha na'i gos can la/ ston pas 'od srung la/ des kyang nga la bstan pa gtad do/ /nga yang 'da' bas bstan pa khyod kyis
skyongs shig yul bcom brlag ri mu run dar/ tshong dpon gyi bu nA ta dang pha tas gtsug lag khang brtsigs nas sbyin bdag byed par lung bstan no/ /der spos tshong sbas pa'i
bu nyer sbas rab tu byung la/ de la bstan pa gtod cig ces gdams/ ma skyes dgra la sbran te/ de dmag dang bcas pa skyel bar/ yangs pa can pa la lhas sbran pas dmag dang
bcas pa

bsur 'ongs nas ganggA'i dbus su sleb pa na/ drang srong zhig 'khor lnga brgya dang bcas pas rab tu byung bar zhus pas/ kun dga' bos ganggA'i dbus su gling sprul te der bsnyen
par rdzogs/ de ma thag dgra bcom par gyur pas dgra bcom pa nyi ma gung pa'am chu'i dbus pa zhes grags so/ /des mkhan po'i sngon tu mya ngan las 'da' bar gsol bas/ ston
pas khyod kha cher bstan pa rgyas par lung bstan pas de bzhin gyis shig des de bzhin bgyi'o zhes khas blangs te kun dga' bo cho 'phrul sna tshogs bstan te sku gdung gi phyed
ma skyes dgra/ phyed yangs pa can pas khyer te yangs pa can dang skya nar bur mchod rten brtsigs so/ /sha na'i gos can grags pa dgra bcom pa sde snod gsum la mkhas pa
ste/ chos rgyal mya ngan med kyis sbyin bdag byas/ rgyal po de'ang 'jam dpal rtsa rgyud las/ ston pa mya ngan las 'das nas lo brgya na 'byung / brgya dang lnga bcur 'tsho/
lo brgyad cu rtsa bdun du mchod rten mchod par bstan/ des sku gdung gi mchod rten bdun nas sangs rgyas kyi ring bsrel phyung ste 'dzam bu'i gling gi sa'i phyogs thams
cad du rin po che sna bdun gyi mchod rten bye ba brgyad khri bzhi stong byed par ston pas lung bstan pa bzhin gnod sbyin shing rta zhes pas grogs bgyis te byas/ de la dgra
bcom pa rnams kyis/ mya ngan med rgyal skya nar bur gnas pas/ /mchod rten bdun po rgya cher spel byas te/ /de yi mthu yis dbyig 'dzin 'dir yang ni/ /smon lam dngos po
mngon par brgyan gyur te/ /zhes bsngags so/ /de dag gi rab tu gnas pa bgyis shing nyer sbas la bstan pa gtad de mya ngan las 'das so/ /nyer sbas ni lung phran tshegs las/
nga 'das nas lo brgya na spos tshong sbas pa'i bu nyer sbas zhes bya ba rab tu byung nas mtshan med pa'i sangs rgyas su 'gyur te sangs rgyas kyi bya ba byed do zhes ston
pas lung bstan pa/ grags pa las rab tu byung zhing dgra bcom pa sde snod gsum pa ste/ bdud sdig can gyis de 'khor la chos ston pa na sprul pa bstan nas 'khor rnams g.yengs
su bcug nas 'bras bu thob pa'i gegs byas pas/ des ro gsum me tog gi phreng bar sprul te de'i mgo la btags pas sdig pa'i sems skyes na ro dri nga ba/ dge ba'i sems skyes
na me tog nyid du snang ba de lta bu'i cod pan sus kyang 'bor ma nus pa de nyid la btud de phyin chad sdig sems mi 'cha'o zhes grags so/ /phug srid du khru bco brgyad/
rgyar khru bcu gnyis pa la/ de'i gdam ngag bdun gyis

dgra bcom pa thob pa rnams kyi thur ma sor bzhi pas bkang bas khengs so/ /ston pa mya ngan las 'das nas dgra bcom pa'i 'khor 'di las mang ba ma byung ngo / /des dhi dhi ka
la bstan pa gtad de mya ngan las 'das so/ /'phags pa dhi dhi ka'ang dgra bcom pa sde snod gsum la mkhas pa des ma ga dha dmar bu can gyi 'phags pa nag po la bstan pa gtad
de mya ngan las 'das la/ 'phags pa nag po'ang dgra bcom pa sde snod gsum pa ste bstan pa yongs su bskyangs shing legs mthong la bstan pa gtad de yongs su mya ngan las 'das
so/ /'ga' zhig las kha cher legs mthong byung ste/ pha dang ma dag las de la sengge zhes bya ba'i ming du grub/ 'phags pa nag po las rab tu byung ste dgra bcom pa sde
snod gsum par gyur cing / byang gi phyogs nas rgyal po ka niShka zhes bya ba sengge lta ba'i phyir kha cher zhugs so/ /de la 'phags pa sengges chos bstan to/ /des de la chos
thos nas byang du log ste ka niShka'i mchod rten dang / ston pa'i bstan par bkur sti cher byas la bsdu ba gsum pa'i sbyin bdag byas so zhes byung la/ legs mthong tshun
ni lung phran tshegs las gsal bar byung zhing / bu ston gyi lang gshegs 'grel par dhi dhi ka nas bi bha ga la/ des btsun pa buddha nan ti la/ des buddha mi ta la/ des slob
ma dge slong rtsibs la/ des su na sha ta la/ des rta skad la/ des ma shi ba la/ des klu sgrub la/ des ArYa de wa la/ des rA hu la la/ des sa gha nanta la/ des dge slong
dgra bcom pa la/ des gha la sha la/ des ku ma ra ta la/ des sha ya ta la/ des ba su bandhu la/ des ma no ta la/ des ha ka li ka na ya na sha la/ des sengge zhes byung
ngo gsungs kyang / deng sang yod pa'i 'grel pa gnyis na de mi snang gsungs la/ 'di la legs mthong ma byung bas lung bzhin du byas na snga ma 'thad cing / legs mthong dang
sengge don gcig par byas na klu sgrub la bstan pa gtad pa dus 'grig 'grel pa der yod kyang mdo de ga'i lung brgyud tsam yin srid do/ /des na rang lugs klu sgrub yan la bdun
no/ /khyad par du gnas brtan chen po bcu drug gis bstan pa bskyangs te/ sum cu rtsa gsum na gnas brtan lam chen pa/ gangs can na gnas brtan mi phyed pa/ nub ba lang spyod
na gser can/ byang sgra mi snyan na ba ku la/ shar lus 'phags na ba ra dhwa dza/ zangs gling na dus ldan chen po/ singga gling na rdo rje mo'i bu/ pri yangku'i gling
na sgra gcan 'dzin/ chu bo ya mu na'i gling na bzang po/ ri bi hu la na

sbed byed/ ngos yangs kyi ri la klu'i sde/ lo ma bdun pa'i ri la nags gnas/ bya rgod phung po la lam phran/ kha cher gser be'u/ ti se la yan lag 'byung / drang srong shel nags
la ma pham pa ste re re'ang dgra bcom pa mang pos bskor te bzhugs la/ rgya nag tu thang tha'e tsung gi dus dang / se chen dang / gong ma ye dbang gi dus mi kun gyi mngon
sum du byon zer/ gzhan phal gyis mi mthong 'ja' lus pa lta bu'o/ /dga' ba'i bzhin gyi rtogs brjod las/ gnas brtan chen po de dag gang du dkon mchog gsum gyi gtsug lag
khang gsar du byed pa der sprul pa'i skus byon nas byin gyis rlob par yang mdzad la/ mthar tshe lo yar 'phel ba'i mi rnams kyi lo drug brgya thub pa na de dag yul dbus su
'dus te sku gdung rnams la mchod pa mdzad de lhag ma med pa'i dbyings su mya ngan las 'da'o zhes gsungs/ de ltar ston pa bzhugs dus 'dzam bu'i gling gi grong khyer chen
po bcu drug tu ni bstan pa legs par dar la/ kha cher de'i tshe grong khyer med pas ston pa 'das nas lo brgya na nyi ma gung pas bsam gtan dang mthun pa'i gnas mal gyi mchog
kha cher bstan pa 'jog go zhes lung bstan pa bzhin/ kun dga' bo mya ngan las 'das nas lo nyi shur nye ba na/ dgra bcom pa nyi ma gung pas lung bstan pa'i dus la bab par
shes nas kha cher song ste/ de mtshor yod pa'i lung pa dgu'i mdor skyil mo krung gcig gis mnan pas/ klu 'khrugs te sa g.yos rdzi char drag po phab kyang chos gos kyi mtha'
yang ma g.yos/ mda' mtshon gyi char phab pa me tog tu bsgyur bas/ klu rnams ngo mtshar nas bka' ci stsol zer ba dang / nga ston pas lung bstan pas gnas 'dir 'ongs kyi
nga la 'di byin cig skyil mo krung gis gang non pa de phul lo/ /'khor ci tsam mnga'/ 'khor dgra bcom pa lnga brgya'o/ /de la gcig ma tshang na'ang 'phrog go zer ba dang
/ gnas brtan gyis sbyin bdag gnas sa len pa yod pas khyim bdag kyang gzhug par bya'o zhes bgros nas/ der sgyu ma mkhan sgyu ma'i grong khyer byed du bcug nas phun sum tshogs
la mi 'jig par byin gyis brlabs/ der skye bo'i tshogs bcug cing ri spos ngad ldan las gur gum blangs te bstan pa ji srid gnas kyi bar du skye bar byin gyis brlabs te/
grong khyer gcig la'ang mi khyim 'bum phrag sum cu so drug tsam da lta'i bar du yod zer/ gzhan grong khyer du ma yod pa yul shin tu nyams dga' ba'o// //

! gsum pa theg chen ji ltar dar ba'i tshul bshad pa la/ rgyu'i theg chen dar ba'i tshul dang / 'bras bu'i theg chen dar ba'i tshul lo/ /dang po ni/ theg pa chen po'i srol 'byed
pa'i shing rta chen po gnyis su grags pa las dang po ni/ langkar gshegs pa'i mdo las/ lho phyogs be ta'i yul du ni/ /dge slong dpal ldan cher grags pa/ /de ming klu
zhes 'bod pa ste/ /yod dang med pa'i phyogs 'jig pa/ /nga yi theg pa 'jig rten du/ /bla med theg pa rab bshad nas/ /rab tu dga' ba'i sa bsgrubs te/ /bde ba can du de 'gro'o/
/zhes so/ /'jam dpal rtsa rgyud las/ de bzhin gshegs pa nga 'das nas/ /lo ni bzhi brgya lon pa na/ /dge slong klu zhes de 'bod 'byung / /bstan pa la ni dad cing phan/
/rab tu dga' ba'i sa thob pa/ /lo ni drug brgya dag tu 'tsho/ /rig pa rma bya chen mo ni/ /bdag nyid chen po des kyang 'grub/ /bstan bcos sna tshogs don dang ni/ /dngos
po med pa'i don de rig /gang tshe lus de bor ba na/ /bde ba can du skye bar 'gyur/ /de ni mthar gyis sangs rgyas nyid/ /nges pa kho nar yang dag thob/ /ces zab mo lta ba'am
mtha' bral dbu ma'i srol 'byed du lung bstan pa ni klu sgrub ste/ ston pa mya ngan las 'das nas lo bzhi brgya na lho phyogs be darbha'i yul gyi bram ze'i rigs che zhing
mtho ba rgyal po la bsdo ba'i 'byor ba dang ldan pa zhig la bu med nas/ lhas bram ze brgya la chos ston drangs na yong bar rmi lam du lung bstan pa bzhin chos ston byin
pas/ zla ba bcu na khye'u phun sum tshogs pa zhig btsas te/ nam mkha' nas klu sgrub ces bsgrags pas mtshan de ltar btags/ mtshan mkhan la bstan pas mtshan bzang mod kyi
zhag bdun gyi tshe las med do zhes zer bas thabs med dam dris pas/ bram ze brgya la ston mo drangs na zla ba bdun/ dge slong brgya la drangs na lo bdun thub/ de nas thabs
med zer ba de bzhin byas te lo bdun du nye ba na bu'i ro pha mas mthong mi bzod de/ 'khor dang bcas pa ljongs rgyur btang ba mthar gyis na landra'i mkhan po sgra gcan 'dzin
bzang po'i sgor son te der rig byed bsgrags pa na nang du bos te dris pas rgyu mtshan gsol to/ /rab tu 'byung nus sam/ nus zhus te rab tu byung / rma bya chen mo yi dam
du phog cing bdun pa'i tshe gzungs mtshan ril bton pas grub ste/ lo drug brgya 'tsho bar gyur te thun mong gi dngos grub brnyes/ mkhan po 'di nyid kyi drung du bsnyen
par rdzogs/ 'phags pa 'jam pa'i

dbyangs kyis rjes su bzung bas rig pa'i gnas thams cad la mkhas pa'i mchog tu gyur to/ /de nas mkhan po lo bcu gnyis su mtshams la bzhugs par bzhed nas dge 'dun gyi gnyer klu
sgrub la gtad/ de'i tshe dpal bi pa'i gsol ba nar ma zhig chag pas lo bcu gnyis su mu ge nyam nga ba byung la/ mi phal cher shi yang dge 'dun rnams klu sgrub kyis gser
'gyur mdzad/ de btsongs pa'i rin gyis nongs pa med par byas so/ /de nas mkhan pos mtshams grol ba'i tshe mi rus phung nge ba gzigs pas ci nyes gsungs/ rgyu mtshan zhus pas/
nga'i dge 'dun la skyon med dam gsungs/ 'di ltar bgyis pas ma nongs so/ /de ltar byed mi dgos nga la 'di lta bu'i thabs yod pa yin te/ ri mo'i ba las 'o ma bzhos pas
zad pa med pa 'byung ngo / /khyod kyis dge 'dun log pa'i 'tsho ba la bkod 'dug pas sdig sbyong du gtsug lag khang brgya rtsa brgyad/ mchod rten bye ba bzhengs shig ces bsgo/
de'i tshe slob dpon gnas nas phyung zhes phal cher zer te/ mkhan po de nas ring por ma lon par b.ratal zhugs kyi spyod pa la zhugs pa sa ra ha'o/ /des nA lendra slob
dpon la gtad de/ des der yun ring du bstan pa bskyangs pa dang 'gal bas mi 'thad do/ /de'i tshe dge slong bde byed kyis rig pa'i rgyan ces bya ba'i gzhung 'bum phrag bcu
gnyis pa zhig brtsams nas phyi nang thams cad sun 'byin pa slob dpon gyis btul lo/ /gtsug lag khang brgya rtsa brgyad bzhengs/ chos skyong brgya rtsa brgyad la gtad/ slob
dpon chos 'chad res kyis khye'u gnyis 'ong ba gar song gzigs pas sa 'og tu log go /de gnyis la dris pas/ klu'o/ /klu'i 'dam khyer shog bsgos pas khas blangs/ de gnyis kyis
klu'i rgyal po 'jog po la zhus pas/ de na ba'i sman par klu sgrub spyan drangs/ dgos pa khyad par can gzigs nas der gshegs so/ /klu'i rgyal po nad drag pa'i gtang rag
tu shes rab kyi pha rol tu phyin pa'i chos sde rnams blangs te phyis byon par gsol ba la mchod rten bye ba tshar nas byon par zhal gyis bzhes pas 'bum gyi zhabs nas dum cig
klus ma skur gta' mar bzung / klu'i 'jim pa la mchod rten phal cher bzhengs/ cung zad klu yul mi 'dab pa'i phyir ma bzhengs so/ /rdo rje gdan la'ang rdo rje'i dra mig
bskor ba la sogs pa mdzad cing / bal yul 'phags pa shing kun la sogs pa des phyag bris su mdzad pa'i grangs su gtogs la/ bal po dag klu yul du de nas byon zer ro/ /de'ang

sems bskyed pa dang po gnyis su med pa'i ye shes kyis brgyan pa snying rje chen po sngon du 'gro ba/ de bzhin gshegs pa'i ye shes 'byung ba'i rgyur gyur pa thog mar mdzad nas/
mthar shes rab kyi pha rol tu phyin pa'i tshul phyin ci ma log par thugs su chud par gyur te/ des rig pa'i gnas lngas 'dul ba rnams legs par smin par byas shing / mdo
lugs la sku tshe 'di nyid la sa brgyad pa thob/ khyad par shes rab kyi pha rol tu phyin pa mun pa na gnas pa'i gser gyi gar bu lta bu gtam gyi tshogs dang / rigs pa'i tshogs
dang / bstod pa'i tshogs dang / de kho na nyid kyi tshogs kyis gsal bar phyung ste slob ma'i mchog shAkya bshes gnyen la nA lendra gtad de dpal gyi ri la gshegs so/
/der ArYa de wa la sogs pa rjes su bzung / mthar rgyal po bde spyod bzang po la bu gzhon nu nus ldan zhes bya ba gcig la mas gos srubs med pa zhig sbyin pas/ 'di nga rgyal
srid 'dzin pa'i dus su dgos zer ba la/ mas khyod kyi rgyal srid 'dzin pa mi 'ong / yab dang slob dpon klu sgrub tshe sgrub dang bcud len stabs su byas pas grub ste/ slob
dpon dang srog gcig pa yin zer/ des dpal gyi ri la slob dpon klu sgrub bzhugs pa'i drung du phyin te dbu bslangs pas chod gsungs te/ ral gris gcod pas ma chod pa na slob
dpon na re/ /ngas rtsa ku sha bcad pas srog chags shi ba'i rnam smin yod pas ku shas chod gsungs nas bcad pas ske'i rtsa ba nas/ nga ni bde ba can gyi 'jig rten du/ /phyin
nas lus 'di la yang 'jug par 'gyur/ /zhes tshigs bcad byung / dbu des khyer phyin pa gnod sbyin mos phrogs te dpag tshad gcig tu dor/ dbu dang sku lus gnyis ka mi nyams
la lo re bzhin nyer song nas mthar 'byar nas slar bstan pa dang 'gro ba'i don mdzad ces grags la/ rim gyis rab tu dang ba'i 'od ces bya ba'i 'jig rten gyi khams su de
bzhin gshegs pa dgra bcom pa yang dag par rdzogs pa'i sangs rgyas ye shes 'byung gnas 'od ces bya bar 'gyur ro/ /shAkya bshes gnyen gyis bstan pa yun ring du bskyangs la/
de'i slob ma 'bar ba'i gtso bo mtshan de wa ka ra des klu sgrub kyang mjal nas rig pa'i gnas thams cad la mkhas par gyur bas shod cig par dpon slob gnyis kas gdams te/ nA
lendrar 'chad nyan byed pa'i dus mu stegs mang po rtsod pas pham par byas pas thams cad kyis rgyal ba'i lhar mtshan gsol ces a bhya

gsungs/ des thun mong gi dngos grub phran tshegs brnyes te gdugs yu ba med pa nam mkha' la 'jog shes/ DA ma ru nam mkha' la 'phangs pas mu stegs rnams kyi rtsod pa bzlog nus
pa yod pas mngon pa'i nga rgyal skyes te bla ma gnyis kyi bka' bcag zag zad sde la nA lendra gtad/ spyod pa la byon pas/ mu stegs kyi rnal 'byor ma ma smad gnyis la bza'
shing gi rwa ba yod pa la dpal 'bras bslangs pas/ bu mos khyod rnal 'byor pa nus pa can cig 'dug pas khyod rang phob dang ngas drang gi zer/ slob dpon gyis ting nge 'dzin
dang lta stangs byas pas sa la 'byar gyis babs so/ /bu mo des lta stangs byas pas slar gyen la log pas/ ma na re/ de ltar ma byed shing thog phob la rnal 'byor pa la drongs
zer/ slob dpon skyengs pas da nga mi 'dod byas pas/ bu mo na re/ nga rgyal can zhig 'dug gi zhag gsum na ngas sngags kyi sbyor bas khyod gsad par bya'o/ /srung ba drag
tu gyis shig zer/ slob dpon bred nas sa mA dhI la snyoms par zhugs pas zhag gsum lon tsa na ci'ang ma byung / da ma tshugs pa yin snyam ste bzhengs nas spyod pa la byon
pa dang thig le khrag tu gzags nas bsnyungs/ slob mas ci phan dris par rgya mtsho'i lbu ba phan zer/ slob ma rkang mgyogs grub pa zhig gis blangs te 'ongs pa dang / bu
mo des de slob dpon gyis gsol na gsos la/ der mo la gnod par go nas slob ma gnyis kyi drung du phyin nas gar phyin dris pas bshad do/ /de na re khyed gnyis dad pa dang ldan
pa bla ma la gus pa la/ slob dpon grongs nas zhag gsum lon/ da des ci byed byas pas/ pho nas log pa na slob dpon gyis sman lon nam gsungs/ lo rgyus zhus pas/ da res bla
ma'i bka' bcag pa'i skyon yin gyis 'chi ste/ nga zhag bdun la slob dpon la bshags pa byas te grong 'jug byas la 'ong gi de'i bar la phung po srungs shig ces bsgos/ mu
stegs kyi rnal 'byor mas brtags pas grong 'jug byas na mo la gnod par go nas/ nyin bar gyi ring la grong khyer gyi dbus na ro yod byas/ mtshan mo ce spyang du sprul nas sgo
thams cad brad pas dngangs nas rA tsas pho nyar btang ste btsal bas slob dpon gyi spur rnyed/ slob ma na re slob dpon grong 'jug byas nas 'ong gi bzhag par zhu byas pas/
ma nyan par dur khrod du bskyal ba ce spyang gis zos/ zhag bdun lon pa na sngar shul du 'ja' tshon 'khyil le byung nas 'jug pa'i gnas med de gling bu'i sgra lta bu

las da res mu stegs kyi rnal 'byor mas bar du bcad pas mchog gi dngos grub ma thob/ skye ba phyi ma zhig rgya gar gyi yul dbus gra bye lar skyes nas mchog gi dngos grub thob
par bya'o zhes grags te mi snang ngo / /phyi ma ni mai tri pa'o/ /de lta bu 'bar ba'i gtso bo'am spyod 'chang mgon po'am rgyal ba'i lhas gnas brtan chen po dpal ldan chos
skyong dang zhi ba lha la sogs pa'i mkhan po mdzad do/ /slob dpon 'phags pa bcud len grub pas ma grongs/ shAkya mai tri ni grongs te singga la'i rgyal po'i ldum ra'i nang
du mtsho yod la/ de la padma mang po yod pa nyin kha phye nub zum mo/ /padma gcig nyin yang kha ma phye bar ldum ra gnyer pas rgyal po la bsnyad do/ /rgyal pos de la
gnyer kha cher gyis shig ces gdams te nang re bzhin lta'o/ /de nas zhag bdun lon pa'i nyin padma kha phye ste nang na khye'u shin tu mdzes pa lo brgyad pa'i tshod cig zil
ba khrom me 'dug ste/ 'di la mngal gyi lag pas reg par mi rigs pas panytsma li ka'i gos kyi khung du gtams te spyan drang ngo zer/ lam khar khye'u na re 'phags pa klu sgrub
gang na bzhugs zer/ da rung 'dzam bu gling na bzhugs/ sa phyogs 'di na mi bzhugs byas so/ /de nas rgyal pos sras su bzung ste yun ring zhig bskyangs pas skyed kyang shin
tu drag go /de nas yab yum la klu sgrub kyi spyan sngar rab tu byung bar nan gyis zhus pas gnang ste/ dpal gyi rir byon te bsnyen par rdzogs/ mgon po ngag gi dbang phyug
bsgrubs pas rang dang gzhan gyi gzhung lugs thams cad la mkhas pa chen por gyur to/ /de'i tshe rgya gar lho phyogs kyi bram ze sa barYa ma byi ta kra ya zhes pa la bu
ma ti tsi tra zhes bya ba skyes te/ de chung ngu'i dus nas mas ci bsgo ba nyan/ ma'i bran bzhin byed pas ma khol/ der byis pa de mu stegs zhi ba'i lugs kun shes par byas
nas/ rgya gar nub phyogs su song ste dbang phyug chen po'i lha rten gyi rtsar sa sde btsugs nas phyogs las rnam par rgyal ba'i rtsod pa'i mchog ma longs pa de srid mi ldang
bar dam bcas nas rten de'i rtsa na rdzing bu zhig 'dug pa der nyal nas zhag bdun du dbang phyug chen po'i sngags bgrangs pas zhag brgyad 'gro ba'i nangs par zhal mthong
/ khyod dngos grub ci 'dod zer/ des bdag ni phyogs las rnam par rgyal ba'i rtsod pa zhu lags so zhes brjod pas/ ngas mngal skyes kyis mi thub par byin gyis brlabs kyi/
rdzus skyes byung na shin tu thub dka'o/ /de'i rtsar tshangs pa bkug nas

'di rtsod pa byed pa'i dus su ne tso paNDYi tar sprul nas 'di'i grogs gyis shig khyab 'jug bkug nas thod le kor paNDYi tar sprul la 'di'i grogs gyis shig u ma de wi bkug ste
sring mo paNDYi tar sprul la 'di'i grogs kyis shig ces bsgo'o/ /de nas nga rang yang 'di'i lus la zhugs nas 'di rgyal bar bya'o zhes zhal gyis bzhes so/ /des lho dang shar
gyi kho rang gi sde pa mu stegs zhi ba ma gtogs phyi nang thams cad pham par byas te zhi ba'i sde par btsud/ ma'i rtsar phyin/ ma sangs rgyas pa la gus pas jo mo sgrol
ma la maNDYal phul ba la/ 'di ltar byed pa gzhan ga na yod/ des yul dbus na paNDYi ta mkhas pa bzhugs pas 'di 'dul grang snyam nas/ rgya gar shar dang lho ni sangs rgyas
pa'i bstan pa rta dkar mo'i ze ba tsam/ yul dbus sogs ni rta'i spu tsam mo zhes gdams pas/ des de rnams tshar bcad do snyam ste rkang pa 'khrud 'phro bcad nas nA lendra'i
phyogs su song ngo / /de dang nye ba lam kha bral zhig 'dug par shing gcig la bu mo sa pa di ni bya ba shing thog za gin 'dug pa la nA lendra'i lam gang yin dris pas/
rmongs pa mtha' khob kyi mi sgra mi shes pa nA lenda bya ba yin zer lam bstan pas spu zing ba zhig byung / jo mo sgrol ma'i sprul pa yin/ der phyin pas dpal nA lendra/ bod
kyi skad du na rgyun ster zhes bya ba der slebs/ de na gtsug lag khang chen po bcu bzhi/ gling phran brgyad cu rtsa bzhi/ rten byin rlabs can mang po dang / paNDYi ta lnga
brgya/ mthar bi mang po zhugs shing 'dug pa la sus kyang khong dang rtsod ma nus/ der khos nangs ma re bzhin tsha ba'i gral du 'ongs nas mgo la dbyug pa rdeg cing / dge
sbyong dag mgo bo 'di ga nas 'ongs zer/ them pa la bzhon nas nga phyir 'gro'am nang du 'gro/ byi'u chang par bcug nas 'di 'chi'am mi 'chi zer yang lan 'debs mi nus so/
/der dge 'dun rnams bgros pas/ dpal gyi ri la klu sgrub bzhugs/ de ma yin pas kho'i rtsod pa mi zlog de ni shin tu thag ring zhing bgrod par dka' nas thams cad yid khong
du chud do/ /nub gcig mkhan po'i rmi lam du mi nag po chen po zhig byung nas/ nga'i spyi bor mu stegs kyis seng ldeng gi phur bu la sa'i snying po lan 'bum btab pas nga'i
nus pa mnan gyi/ de phyungs la bde mchog dang mgon po'i snying po mang du bton la khrus gyis shig thugs ka nas bya rog cig 'ong gi de'i mgul bar yi ge thogs la dpal gyi
ri la phyin nas klu sgrub spyan drangs te 'ong zhes rmis pa ji ltar bsgo ba bzhin byas pas de kho na bzhin byung nas ta la'i lo ma la/ e ma

rma med par ni grol ba 'ba' zhig gis ni 'khrug byed dam/ /khyod las nus ldan gzhan med 'khor lo bying ba'i shing rta myur du drongs/ /thams cad 'khur dka'i dus kyi dub pas
khyu mchog rnams kyang gsol 'debs na/ /yun ring gnas kyi lha mi 'di ni khyod kyi khur yin phrag la longs/ /zhes bris te bya rog de'i ske la btags pa dang bya rog de 'phur
nas slob dpon gyi gtor stegs steng du babs te skad grags pas gzigs nas/ ArYa de was byang bu de bkrol te bklags pas/ nA lendrar mu stegs kyi ston pas sangs rgyas pa la rtsod
pa byung / de zlog par spyan 'dren par dgongs nas nga 'gro gsungs/ gal te kho bos thub par 'dug na nga 'gro/ slob dpon 'o brgyal zhus te/ slob dpon gyis phyi pa bzung
/ ArYa de was nang pa bzung ste rtsod pas ArYa de wa rgyal/ mu stegs ngan pa de khyer byas te mchil lham slob dpon la 'phangs/ der dran pa rnyed nas 'gyod de chad pa zhus
pas nyes pa mi 'ong gsungs/ cis kyang mdzad par zhus pas/ lam du mu stegs zhi bar smra ba'i sde pa 'bum yod pas de thul la sangs rgyas kyi bstan pa la chug gsungs/ lam
du shing gi lha mo spyan slong ba la gcig sbyin par btang / der slob dpon gyi bka' bzhin du lam gyi zhi ba'i sde pa rtsod pas btul te sangs rgyas kyi bstan pa la btsud/
de nas nA lendrar na bza' rnams lhung bzed du bcug lhung bzed shing khur gyi gseb tu sbas nas lus la thal ba byugs/ shing tshong du brdzus nas ba lang rdzi dang 'grogs nas
phyin/ der mu stegs kyi ston pa des nang pa phyir mi gtong phyi pa nang du mi gtong bar 'dug pa la/ nga shing tshong pa zhig yin ma btang na nga ltogs nas 'gro byas pas
btang ngo / /der slob dpon gyis lhung bzed chos gos thogs te/ slob dpon klu sgrub ni ma byon/ slob ma ArYa de wa yong nas yod do byas pas/ nA lendra pa rnams dga' ches te
gdugs dang rgyal mtshan rol mo rnam pa sna tshogs kyis sgo'i nang nas bsus so/ /nangs par chu zho gcig dang mar srang gcig bskur te khrus dang sku mnye byed par zhu byas
pas/ slob dpon gyis chu bre gsum mar srang phyed nang du log ste/ dge 'dun gyi yo byad chud za bar phangs byas pas rgyal sras thabs la mkhas par go /de gral smad du bzhugs
pa la kho byung nas sngar bzhin zer ba la/ slob dpon gyis lag pa nas bzung ste/ mgo 'di ske las skye/ kho na re snga na med pa'i mi mig gcig pa zhig 'dug

zer/ de la slob dpon gyis/ brgya byin mig stong ldan yang de nyid mthong mi 'gyur/ /drag po mig gsum ldan yang de nyid mthong mi 'gyur/ /tshangs pa 'jig rten mthong yang de
nyid ga la mthong / /ArYa de wa mig gcig po ni gang yin des/ /srid pa gsum po ma lus pa yi de nyid mthong / /zhes gsungs/ kho thems pa la bzhon nas sngar bzhin zer ba la/
khyod rang gi 'dod pa la rag las byas pas/ der kho na re/ khyod dang nga gnyis rtsod pa bya'o/ /su pham pa rang rang gi lta ba 'dor ro zhes zer/ rtsod pa byed pa'i sa phyogs
su snga rgol phyir rgol dpang po'i khri bshams/ snum dang byi la nag tshangs pa gcer bu dang ko ba rul pa sta gon byas te/ dpang po rgyal po dang phyi nang gi paNDYi
ta gsum gsum/ rgyal na gzengs bstod/ pham na sma 'beb pa'i tshogs chen po 'dus so/ /rtsod pa byed pa'i dus su khos dang por thod le kor paNDYi tar bsgyur te/ nga'i 'di'i
lan thob cig zer ba la/ so phag gi thang la snum byugs pas ri mo ma byung / de nas ne tso bton pas byi las ske bcad/ der kho na re/ khyod la sdig pa 'ong zer ba la/ dpal
gyi ri la sdig sbyong byed pa'i sgom chen gcig bzhag nas yod byas pas/ der sdig sbyong byas pas khyod kyi sdig pa 'byang ngam zer ba la/ 'o na byi las ne tso bsad pa'i
sdig pa nga la cang 'ong ngam/ lan med/ der sring mo bton byung bas nag tshangs pa gcer bus ded pas ngo tsha nas bros so/ /der rtsod pas ma thub pas dbang phyug chen po lus
la zhugs su re ste ma zhugs pas kho pham ste gyen du bltas pa dang gdugs kyi 'og tu ko rul 'dug pa mthong nas bcad de bskyur ba dang / dbang phyug kho'i lus la zhugs te
rtsod pas/ dang por de na gnas pa rnams kyis go bar du cung zad re las ma go tha mar sngar ma grags pa 'ba' zhig gis rtsod pas slob dpon rgyal yang sus kyang ma go der
kho brgya byin mig stong yod par sprul pa slob dpon gyis phyag stong spyan stong du sprul te zil gyis mnan/ der khos kha nas me phyung ba dang / slob dpon gyis zhabs nas
chu phyung ste me bsad pas der slob dpon rgyal bar bsngags pa dang / kho na re khyed la dpang po yo bas mu stegs zhi bar smra ba'i sde pa'i ba lang rdzi'i rtsar rtsod do
zer kho rang gi phyogs su yong re bas/ slob dpon gyis gling bu'i sgras ba lang rdzi'i sems bzung bas des kyang slob dpon rgyal bar byas/ der kho bar snang la bros pa ded
nas/ de nas ma bros shig rlung spu gri bya ba yod kyi/ des lus dum bur

'gro'o byas pas/ de yod par cis shes zer/ khyod rang gi ral pa chod pa skyur dang byas pas skra rdul phra rab bzhin song ngo / /de mthong nas bred de mar log de min na kho
tshangs pa'i 'jig rten la thug gi bar du 'gro ba yin/ der rgyal pos kho 'khor bcas btson du bzung ste dbu rtser bcug pas kho lceb snyam/ po ti gcig gi glegs thag bkrol bas/
de na mi g.yo ba'i yi ge bcu pa la phan yon chen po bshad 'dug 'di la phan yon 'di tsam yong mi 'thad snyam pa dang / mi g.yo ba'i sku gcig byung ste da rung chos bden
pa la yid mi ches sam zer 'gram lcag gcig brgyab pas kho brgyal/ brgyal ba sangs nas po ti'i glegs thag rnams bkrol te rim pa bzhin bltas pas ma khol lung bstan pa'i mdo
mthong nas rang nyid de'i gdul byar shes/ gzhan yang sangs rgyas kyi gsung la dad pa chen po skyes te/ slob dpon la bdag rab tu 'byin par zhu byas pas/ slob dpon klu sgrub
kyi spyan sngar khrid de rab tu byung ngo / /der khong phyi pa'i sgra tshad la mkhas pa'i stobs kyis nang pa'i gzhung lugs rnams kyang phal cher tshegs med par shes te
mkhas pa chen por gyur te/ de nas rmi lam du shar phyogs bhaM ga la'i grong khyer srang kha nas mkha' 'gro ma zhig bzhugs te/ des khyod byin gyis brlab par 'gyur ro zer
ro/ /der byon pas rgan mo shi la khad dbugs lheb lheb pa gcig 'dug phyag dang bskor ba byas tsa na/ des dri chen dri chu byin de zos pa dang / nam mkha' la ling song ba dang
/ mkha' 'gro ma byi la'i gdong pa can zhig tu song ngo / /shig sro kun kyang rus pa'i rgyan du song / des byin gyis brlabs pas theg pa phyi nang gi chos thams cad dus
gcig la thugs su chud pa mtshan yang bha bi la dang / dpa' bo/ rta dbyangs zhes bya ba la sogs pa mang ngo / /slob dpon ArYa de was bzhi brgya pa dang / gzhan yab sras de
gnyis kyis legs par bshad pa du ma mdzad cing bstan pa rgyas par byas so/ /rgyal ba'i lha'i slob ma paNDYi ta chen po zhi ba'i lha'i lo rgyus la ngo mtshar can gyi gtam
bdun zhes grags te/ lhag pa'i lha mnyes nA lendra'i/ /bkod pa phun tshogs rtsod pa bzlog /ya mtshan can dang sprang po dang / /rgyal po mu stegs can btul lo/ /de la dang
po ni lho phyogs yul 'khor bzang po zhes bya bar rgyal po dge ba'i go cha zhes bya ba'i sras su 'khrungs/ mtshan zhi ba'i go cha/ gzhon nu'i tshe rig pa mang po bslabs/
khyad par

'jam dpal rnon po bsgrubs pas zhal gzigs/ yab 'das te sang rgyal por dbang bskur ba'i do nub rmi lam na/ rang nyid sdod rgyu'i khri la rje btsun 'jam dbyangs bzhugs nas/ bu
gcig 'di ni nga yi stan yin te/ /nga ni khyod kyi dge ba'i bshes gnyen yin/ /nga dang khyod gnyis stan cig la 'dug pa/ /'di ni rnam pa kun tu rigs ma yin/ /zhes gsungs pa
rmis pas/ rgyal srid gzung mi btub par shes te bros nas nA lendrar paNDYi ta lnga brgya'i khyu mchog rgyal ba'i lha las rab tu byung ste/ mtshan zhi ba lha zhes btags so/
/der nang gi kun spyod 'phags pa la chos gsan cing de la mnyam par 'jog pa dang / bstan bcos zab mo rtsom pa mdzad kyang / phyi'i spyod lam za nyal bshang ba ma gtogs
gzhan gyis ma rig pas/ bhu su ku 'du shes gsum pa zhes grags shing gzhan rnams kyis phyi'i spyod pa la dpag nas rab tu byung ba'i bya ba 'khor lo gsum yin pa la/ 'di gang
dang yang mi ldan pas dad pas byin pa longs spyod par mi rung bas bskrad par bya/ de'ang mdo 'don res byas pas rang 'bud la 'gro snyam bgros nas mdo 'don par bskul lo/ /khas
blangs pa dang the tshom du gyur la/ sang skye bo'i dbus su khri mthon po bshams pa la/ phyag gis mnan nas steng du byon/ der sngar ma grags pa 'don nam grags pa 'don
gsungs pas/ ma grags pa 'don par zhus pas/ byang chub sems dpa'i spyod pa la 'jug pa gsungs te/ gang tshe dngos dang dngos med dag /ces pa'i mtshams nas nam mkha' la je
mtho je mthor song nas mthar sku mi snang bar gsung grags pa'i sgo nas rdzogs par bton te gshegs so/ /de gzungs thob pa rnams kyis ji ltar zin pa bsdus pas shlo ka bdun
brgya dang / stong dang stong lhag tsam ste gsum byung bas the tshom zhing / bslab pa kun las btus pa yang / /yang dang yang du blta bar bya/ /zhes dang / yang na re zhig
mdor bsdus pa/ /mdo rnams kun las btus pa blta/ /zhes pa'ang ma shes pas lho phyogs mchod rten dpal yon can na bzhugs par thos nas/ dge slong gnyis spyan 'dren du btang
ba mjal/ de dag zhus pas/ bslab btus dang mdo kun las btus kho bo'i grwa khang gi gdung gseb na paNDYi ta'i yi ge phra mo bris pa zhig yod/ spyod 'jug shlo ka stong tshang
ba de yin zhes lung bstan/ de dag gi bshad pa dang sgrub pa'i lung yang gnang ngo / /de nas shar phyogs su byon te 'khrug

pa byed pa zhig gi 'thab zla mdzad btul lo/ /yul ma ga dha'i nub phyogs ha cang mi ring pa na ya mtshan can gyi lta ba 'dzin pa lnga brgya yod pa'i 'khor du bsdad pa dang /
re zhig yul ngan chen po byung nas bza' btung chad de nyon mongs par gyur nas su slong nus pa slob dpon du bkod ci bsgo ba nyan par byas pa dang / slob dpon gyis 'bras chan
lhung bzed gang blangs te byin gyis brlabs pas thams cad tshim par mdzad nas ya mtshan can gyi lta ba las bzlog ste thub pa'i bstan pa la btsud do/ /sprang po stong zhig
bru ba tsha bas nyen te shi la khad pa na slob dpon gyis 'tsho ba sbyar zhing chos bstan te bde ba la bkod/ shar phyogs a ri bi sha na'i rgyal po la ma la tsa'i gnod
pa bya ba 'tsho ba ma phyid pa kha cig rgyal po la 'khril nas nor sbyin dgos/ mi byin na rgyal po gsod du yong bas de'i sku srung mdzad/ slob dpon la rje btsun gyi phyag
rgyar bcangs pa'i shing gi ral gri zhig las med pa grogs kyis mthong ste/ rgyal po la mi 'di sgyu can zhig ste lag cha la gzigs shig ces gsol bas/ rgyal po khros te/ khyod
kyis ral gri phyungs shig ces smras pas lha nyid la gnod par 'gyur ro/ /gnod kyang sla'i nges par phyungs shig zer/ 'o na lhas spyan ya gcig bkab ste gcig gis gzigs shig
ces gsol bas/ de ltar byas te ral gri phyung pas de'i 'od zer ma bzod de mig gcig zhar ba dang / bzod par gsol skyabs su song ste chos la btsud do/ /de nas dpal gyi ri'i
lho phyogs su byon te u tsuShma'i spyod pa zhes bya ba sprang po'i cha byad gcer bu 'khrud ma pho ba'i rtsigs mas 'tsho bar byed pa dag gi nang du zhugs so/ /kha ri bi
ha ra'i rgyal po'i bran mo ka tsa la has 'khrud ma pho ba'i chu 'thor ba slob dpon la phog pas khol ba mthong / de'i tshe mu stegs kyi ston pa shang ka ra de wa zhes bya
bas/ gnangs nam mkha' la dbang phyug chen po'i dkyil 'khor 'dri bas/ de bshig ma nus na chos lha rten bsregs nas dge bdun rnams phyi rol pa'i sgor 'jug dgos zhes rgyal po
la gsol ba dang / rgyal pos dge 'dun 'dus te bsnyad pas bshig par khas len pa ma byung / rgyal po mya ngan du gyur pa na bran mos sngar mthong ba de bshad pas tshol cig
gsung / phyogs kun tu btsal bas ljon shing zhig gi drung nas rnyed de/ don de zhus pas ngas nus kyi chu bum pa gang / ras yug gnyis/ mi rnams sta gon gyis shig gsungs nas
de ltar byas so/ /sang dgongs ka thig gdab ste song /

thams cad the tshom du gyur to/ /gnangs snga dro dkyil 'khor bris te shar sgo tsam zin pa na/ slob dpon gyis ting nge 'dzin mdzad pas 'tshub ma chen po langs te rmeg med du
khyer/ shing dang grong khyer thams cad kyang 'gyel la thug par ldeg der tshogs pa'i mi rnams kyang bdas/ mu stegs kyi ston pa'ang rnam par 'thor/ phyogs thams cad mun pa
chen por gyur to/ /de nas slob dpon gyi smin mtshams nas 'od byung ste rgyal po dang btsun mo lam bstan te/ gos dang bral zhing rdul gyis g.yogs pa la chus bkrus ras gsar
pa g.yogs te mes bsros te bde bar byas so/ /de nas mu stegs kyi lha khang rnams bshig nas sangs rgyas kyi bstan pa la btsud pas da lta'i bar du'ang yul de la mu stegs
pham pa'i yul zhes grags so/ /de lta bu'i slob dpon rnams la gzhung phyi mo'i dbu ma pa zhes 'dod la/ yum shes rab kyi pha rol tu phyin ma'i dngos bstan lhag pa'i shes rab
rnam par 'grel ba rtsa ba shes rab slob dpon chen po sangs rgyas bskyangs kyis klu sgrub nyid las thos pa bzhin 'grel pa mdzad/ de nas ring zhig na mkhas pa chen po legs
ldan 'byed rang nyid rtog ge la mkhas pa ston par bzhed la/ de ltar bshad pas dbu ma'i don yang mi nyams par dgongs nas sangs rgyas bskyangs kyis mdzad pa'i 'grel pa la
gzigs nas/ de la zur za ba'i 'grel pa shes rab sgron me zhes bya ba brtsams/ bod kyi bgres po dag slob dpon sangs rgyas bskyangs dang legs ldan dngos su rtsod pa mdzad pas/
sangs rgyas bskyangs kyis legs ldan 'byed ma thub par skye bar phyi mar de las rgyal bar smon lam btab ste zla ba grags par 'khrungs/ de'i tshe legs ldan 'byed dang gnyis
rtsod pas zla grags rgyal/ legs ldan 'byed de'i slob mar zhugs so zer ba ni gtan mi 'thad de/ tshig gsal las/ sangs rgyas bskyangs kyis mdzad pa'i 'grel pa mthong nas
legs ldan 'byed kyi legs bshad gang / /gcig nas gcig tu brgyud las 'ong dang bdag gis rnam par phye las rnyed pa gang / /de dag bsdams te blo chen ldan rnams mgu bar bya
phyir yang dag bstan pa yin/ /zhes gsungs pas so/ /dbu ma'i brgyud lugs rang rgyud pa/ thub pa 'jam dbyangs/ sgra gcan 'dzin/ klu sgrub/ sangs rgyas bskyangs/ de wa sharma/
legs ldan 'byed/ spyan ras gzigs b.ratal zhugs/ sangs rgyas ye shes/ ye shes snying po/

zhi ba 'tsho/ ka ma la shI la/ blo gros chen po/ mi pham bshes gnyen/ dza ya A nanta/ pa tshab nyi ma grags/ thal 'gyur pa/ klu sgrub nas ArYa de wa/ zla ba grags pa/ btsun
pa de wa tsandra/ rgyal rigs 'jam dpal grags pa/ kha che rin chen rdo rje/ bram ze sardza na/ jo bo ha su ma ti/ pa tshab nyi ma grags so zhes byung zhing / ArYa de wa mya
ngan las 'da' kha'i slob ma yin/ des bstan pa yun ring du bskyangs pas zla grags kyis de la dngos su thug par rigs la/ gzhan dpa' bo dang phyogs glang gis de bzhin gshegs
pa la spel mar bstod pa mdzad pas thog mnyam pa dngos su grub/ 'jug pa rang 'grel las/ dbyig gnyen dang phyogs glang dang dpal ldan chos skyong la sogs pa sngar byon
pa zhes gsungs pas/ de dag zla grags las snga bar shes/ 'ga' zhig tu klu sgrub 'das nas lo bzhi brgya na zla grags 'khrungs/ bzhi brgyar bzhugs zhes pa la phyed lhag pa dang
/ bka' gdams pa kun klu sgrub rang gi slob ma zla grags/ des lo bzhi brgya/ de'i slob ma rig pa'i khu byug des lo sum brgya/ de'i slob ma jo bo yin par bzhed de/ phyi
ma 'di la lo grangs nyis brgyas nyung ba'i skyon snang / des na zla grags kyi slob dpon ArYa de wa yin la/ des dag snang gis klu sgrub mjal bas gsang 'dus 'phags lugs pa
rnams ltar de'i dngos slob kyang yin no/ /de bzhin legs ldan 'byed kyang bsnyen par rdzogs sa klu sgrub rang yin la bshad rgyun snga ma kho na'o/ /sangs rgyas bskyangs kyi
'grel pa la 'ga' zhig tu shes rab sgron mer mi 'thad par smos pa dang / de slar zla ba grags pas 'thad par bsgrubs shing / rang rgyud kyi sbyor ba bkod pa mi 'thad pa
tsam brjod pa la thal rang rtsod ces par zad la/ thal rang de nas gyes pa yin/ gzhan slob dpon de dag thog snga phyi chen po yod pa gcig nas gcig tu brgyud las 'ongs dang
zhes gsungs dgos byung bas shes so/ /gzhan yang rang rgyud pa dang thal 'gyur pa mi mthun pa chen po skad zer ba'ang rang gis rang rgyud 'jog lugs kyi blo'i skyon yin/ lugs
gnyis bar du bdag bzlog khyer la thal rang du gyes pa tsam las mthar thug la mi mthun pa med/ des na kun rdzob khas len tshul gyis thal 'gyur pa la 'jig rten grags sde
spyod pa/ rang rgyud pa'i slob dpon legs ldan 'byed la mdo sde spyod pa/ ye shes snying po dang bo dhi satwa la sogs pa la rnal 'byor spyod pa zhes rnam par phye ba yin
no/ /

slob dpon legs ldan 'byed ni rang dang gzhan gyi grub mtha' thams cad la mkhas pa chen po des dbu ma snying po rtsa 'grel mdzad ces smreng la/ dbu ma rin chen sgron mar rtog
ge 'bar ba'ang bdag gis byas zer bas/ de legs ldan phyi ma jo bo rje'i bla ma yin/ dang pos mdzad na rang rgyud kyi rtsa bar rigs la/ der mi 'dren pas brtag par rigs so/
/de'i slob ma dpal sbas/ de'i slob ma ye shes snying po des bden gnyis/ de'i slob ma zhi ba 'tsho zhes bya ba rgyal po khri srong lde btsan gyi bla ma/ rgyal pos mdzad
pa'i bka' yang dag pa'i tshad mar za hor gyi bikShu chen po pa/ yul kha sar Nar 'khrungs pa/ dharma shAnti gho Sha 'jig rten gyis A tsarYa bo dhi sa twa zhes btags pa gsung
rab thams cad la mkhas shing tshul khrims dang shes rab dang ldan pa mi 'phrog pa'i brtson 'grus la zhugs pa zhes bsngags pa des dbu ma rgyan/ de'i slob ma ka ma la shI
la/ des dbu ma snang ba ste rang rgyud kyi gzhung gsum du gnas so/ /dpal ldan zla ba grags pa ni yul lho phyogs sa ma nar 'khrungs te ArYa de wa bsten/ rig pa'i gnas dang
khyad par klu sgrub yab sras kyi gsung rab la brten nas mkhas pa chen por gyur pa/ skye ba lnga brgyar 'jam dpal gyis byin gyis brlabs la/ ri mor bris pa'i ba la 'o ma
bzho nus pa/ rdo'i ka ba la phyag g.yugs pa mi thogs par thal byung du 'gro ba/ des dbu ma la 'jug pa rtsa 'grel dang / tshigs gsal la sogs pa bstan bcos du ma mdzad/ sgra
mdo kun tu bzang po bya ba tshigs su bcad pa yod pa zhig mdzad pa tsandra go mis gzigs te/ rang gi las lhag par mthong ste/ rang gi brtsams pa khron par bskyur ba yin/
kla klo'i dmag byung ba'i tshe rdo'i sengge la phyag brgyab pas de 'bum du song / de rnams kyis dmag tshogs brlag par byas so zhes grags so/ /shar phyogs bhaM ga lar 'khrungs
pa'i tsandra go mi zhes bya ba bcom ldan 'das sgrol mas rjes su gzung ba de zla grags la rtsod par 'ongs pa'i tshe/ zla grags kyis su zhes drir btang bas tsandra go
mir shes nas ci shes dris pas/ sgra pANi pa/ mtshan brjod/ bstod pa brgya lnga bcu pa gsum shes zer bas/ mkhas pa chen por shes nas dge 'dun gyis bsus pa na/ nga rten dge
bsnyen yin pas mi rigs dgongs te/ 'jam pa'i dbyangs kyi sku shing rta'i steng du bzhag de'i rgyab tu bzhugs nas byon pa'i lam du 'jam dbyangs la bstod pa mdzad pas/ sku
de dbu yon mdzad nas nga la de lta bu'i yon tan 'dug pa nam zhes pas

sku de 'jam dbyangs mjing yon mar thogs/ der dpon slob gnyis 'dzom nas rtsod pas zla ba grags pa rig pa rno la/ des de ring gi lan 'jig rten dbang phyug la zhus nas gnang bar
btab pas/ zla grags the tshom du gyur pas phyi bzhin snyegs pa na 'jig rten dbang phyug gis slob pa gzigs te/ 'phags pa nye ring ma mdzad ces gsol pas sku de phyag mdzub
bskum pa ma byung bar lus pas deng sang yang thugs rje chen po mdzub ker zhes grags so/ /rtsa she'i 'grel pa ga las 'jigs med shes rab sgron me'i TIka chen spyan ras gzigs
b.ratal zhugs kyis mdzad par rang 'grel du bshad kyang / tshig gsal las 'on kyang sbyor ba'i ngag rgyas par rjod par byed pa gang yin pa 'di ni 'grel pa mkhan po rnams
kyi lugs yin no zhe na de'ang yod pa ma yin te/ rtsod pa zlog pa'i 'grel pa mdzad pa na slob dpon gyis kyang sbyor ba'i ngag ma gsungs pa'i phyir ro/ /zhes gsungs pas
de des mdzad na de skad sbyar mi dgos par 'gyur bas so/ /de bas na thal rang gnyis ka dbu ma rab tu mi gnas pa'i dbye bar zad la/ thogs med 'phags seng gi dbu ma ni sgyu
ma lta bu ste/ dang pos sher phyin dngos bstan bkral bas lta ba thams cad bzlog ste lhag pa'i shes rab bskyed pas theg chen gyi chos mngon pa dar bar mdzad la/ gnyis pas
ni sbas don sgyu ma lta bu'i lam gyi rim par bkral bas mngon par rtogs pa gong nas gong du 'phel ba'i lhag pa'i ting nge 'dzin bskyed pas theg chen gyi mdo sde rgyas par
mdzad pa yin la/ don la lta spyod zung du 'jug pa'i phyir gnyis po 'gal med du 'khyer shes dgos so/ /rgya'i slob dpon rdzogs gsal gyi dgongs 'grel gyi 'grel chen du/ 'jam
dpal rtsa rgyud kyi lung / nga ni mya ngan 'das 'og tu/ /lo ni dgu brgya lon pa na/ /thogs med ces bya'i dge slong ni/ /bstan bcos de ni don la mkhas/ /mdo sde nges don
drang ba'i don/ /rnam par rab tu mang po 'byed/ /'jig rten rigs pa ston bdag nyid/ /gzhung byed ngang tshul can du 'gyur/ /de'i rig pa sgrub pa ni/ /sA la'i pho nya mo zhes
brjod/ /de yi sngags kyi mthu yis ni/ /blo ni bzang por skye bar 'gyur/ /bstan pa yun ring gnas bya'i phyir/ /mdo yi de nyid don sdud byed/ /lo ni brgya dang lnga bcur
'tsho/ /de lus zhig nas lha yul 'gro/ /'khor ba rnams su 'khor ba na/ /yun ring bde ba rjes myong nas/ /bdag nyid chen po mthar gyis te/ /byang chub thob par 'gyur ba yin/
/zhes lung

bstan to/ /zhes drangs pa la de lta'i rtsa rgyud na rkang pa snga ma gnyis mi snang zhes bu ston gsung yang lung rnams la tshig chad pa cung zad yod par bshad pas snga ma 'thad
do/ /de lta bu'i rgya chen spyod pa'i phyogs 'grel ba'i shing rta chen por lung bstan pa'i 'phags pa thogs med ni/ rgya gar du dam pa'i chos mngon pa la dgra lan gsum
du byung ste/ dang po mu stegs kyi rgan mo zhig na re/ nang pa'i gaNDYI'i sgra las 'gems zhes pa zhig snang ste 'o skol la gnod mi gnod brtag par rigs so zer nas brtags
pas/ lha dang klu dang gnod sbyin gyis mchod pa'i/ /dkon mchog gsum gyi gaNDYI 'di brdungs pas/ /mu stegs 'chal ba'i klad pa tshal bar 'gems/ /zhes par rig nas dmag drangs
te bsnubs so/ /de nas cung zad 'phel nas yod pa'i tshe dbus kyi rgyal pos stag gzig gi rgyal po la ras kyi na bza' srubs med pa zhig skyes su bskur/ de'i snying khar rkang
rjes 'dra ba zhig yod pas ngan sngags byas so zer nas dmag drangs te bsnubs so/ /de nas cung zad 'phel nas yod pa'i tshe nang pa'i gtsug lag khang zhig tu mu stegs kyi
sprang po gcig slong du 'ongs pa la bkru chu gtor bas khros nas nyi ma bsgrubs te gtsug lag khang bsregs te bsnubs so/ /de'i tshe bram ze mo gsal ba'i tshul khrims zhes
pa'i bsam pa la bstan pa'i rtsa ba mngon pa yin pa la dgra lan gsum byung bas bsnubs pa 'di dar bar byed nus pa gzhan yang mi snang / bdag kyang bud med du song bas mi
nus/ lus la bu bskyed la dar bar byed du gzhug snyam nas rgyal rigs dang 'dus pas thogs med dang / bram ze dang 'dus pas dbyig gnyen byung nas skyes ma thag tu lce la gi'u
wang gis yi ge a bris pa sogs blo rno ba'i rig pa byas te/ de gnyis cher skyes pa'i pha'i las ka gang yin zhus pas/ ma na re/ khyed de'i phyir ma bskyed kyi bslab sbyangs
gyis la mngon pa'i bstan pa dar bar gyis shig gsungs nas gcung po kha cher 'dus bzang gi drung du btang / gcen gyis byams pa sgrub la theg chen gyi mngon pa dar bar bya
snyam nas ri bya rkang gi phug tu phyin/ lo gsum sgrub pas mtshan ma ci'ang ma byung bas skyo nas phyir 'thon pa na/ rgan po shing bal gyi 'dab mas lcags kyi sdong po shud
de 'dug pas/ ci byed dris pas khab byed pa yin zer/ shing bal 'di ltar 'jam la lcags sra ba'i sdong po 'di tsam na ji ltar khab 'byung zhes dris pas/ snying stobs ldan
pa'i skyes bu

yis/ /sgrub na mi 'grub gang yang med/ /dka' yang brnag pa ma dor na/ /ri bo rnams kyang thal bar rlog /zer bas ngas yun thung 'dug bsam ste slar lo gsum bsgrubs so/ /der yang
rtags med nas don pas chu thigs kyis brag zad pa mthong nas slar lo gsum bsgrubs/ yang rtags med nas 'thon pas phug ron gyi sgros bshud pas brag zad pa mthong / der yang
lo gsum ste bcu gnyis sgrub bo/ /der yang mtshan ma ma byung nas skyo ste 'thon nas phyin pa na/ khyi mo ro smad 'bus shig la ro stod zug cing za ba gcig mthong nas snying
rje lhag par bskyed de bsal na 'bu 'chi/ ma bsal na khyi mo 'chi bar snang bas rang gi lus las sha bcad de 'bu zar gzhug snyam nas grong khyer a tsanta zhes bya bar
phyin te gseg shang gta' mar bzhag nas gser gyi spu gri g.yar te rang gi lus las sha bcad/ lag pas blangs na shi yis dogs/ spyan btsum ste ljags kyis len snyam pa dang khyi
med par rje btsun byams pa 'od sgor re bzhugs pa mthong nas yus te/ kye ma yab gcig bdag gi skyabs/ /ngal brgyas 'bad kyang 'bras ma mchis/ /ci phyir char sprin rgya
mtsho'i dpung / /gdung bas bsregs te skom tshad 'bab/ /bdag gis de tsam bsgrubs kyang rtags ma byung na thugs rje re chung zhes 'khangs pas/ rje btsun gyis/ lha'i rgyal pos
char phab kyang / /sa bon mi rung mi 'khrungs ltar/ /sangs rgyas rnams ni byon gyur kyang / /skal pa med pas bzang mi myong / /nga dang po nas yongs te khyod rang gi sgrib
pas ma mthong la/ da lta snying rje chen po skyes pas sgrib pa dag nas mthong ba yin/ yid mi ches na khyod rang phrag par khur la ston cig gsungs nas khrom gyi dbus
su phyin te bstan pas sus kyang ma mthong bas yid ches/ khyod ci 'dod gsungs pa la theg chen dar bar zhu 'tshal byas pas/ nga'i chos gos la 'jus shig gsungs nas 'jus te dga'
ldan du byon/ lha'i gro skad du mi lo lnga bcu'am lnga bcu rtsa gsum du bzhugs par 'chad/ sa sde'i sna mchan las/ zla ba drug bzhugs te gsan zhes byung ngo / /der yum
gyi mdo rnams dang / rnal 'byor spyod pa'i sa chen po dang / theg chen gyi mdo sde mang po dang byams pa'i chos lnga gsan/ mi yul du byon nas rnal 'byor spyod pa'i sa chen
po la sogs pa theg chen gyi sde snod gsum gtan la 'bebs pa'i bstan bcos sa sde lnga/ sdom pa rnam pa gnyis sogs du ma mdzad/ slob dpon des chos kyi rgyun gyi ting nge
'dzin brnyes te/ sa'i stod 'grel las/ 'jig rten kun la phan

phyir thogs med ces bya ba/ /chos rgyun ting 'dzin stobs kyis drangs pa'i bdud rtsi'i chos/ /'phags pa mi pham zhal gyi bum pa nas blugs pa/ /gsan pa'i snyim pas gsol ba de
la phyag 'tshal lo/ /zhes 'byung la/ 'grel chung gi bshad pa tshig gsal du/ slob dpon thogs med sa gsum pa 'od byed pa brnyes kyang dbyig gnyen 'dul ba'i don du sems tsam
du bstan no zhes 'byung ngo / /de yang byams pa mjal dus na chos rgyun/ de nas sa gsum par 'phar zhes sbyar ro/ /de'i gcung po dbyig gnyen gyis chos mngon pa dar bar smon
lam btab pa'i stobs las/ gzhon nu nas kha cher slob dpon chen po 'dus bzang gi drung du phyin/ der spyir rig pa'i gnas thams cad dang / khyad par nyer sbas la sogs pa
dgra bcom pa rnams kyis mdzad pa'i bye brag tu bshad pa zhes sam/ chos mngon pa'i mdzod ces bya ba sogs mngon pa bslabs pas tshegs med par mkhyen nas rgya gar du 'byon par
chas lam du zhugs pa'i tshe kha che'i sho gam bsrung ba'i gnod sbyin gyi rten yod pas phrogs nas lan gsum gyi bar du zlog kyang nor ni med/ chos blo la yod pa 'bral du
mi btub pas btang ste nA lendra byon pa dang / gcen gyis bstan bcos mang du brtsams pa thos nas/ kye ma thogs med nags su lo/ /bcu gnyis bar du ting 'dzin bsgrubs/ /ting
'dzin ma grub glang chen gyi/ /rgyab khal longs pa'i grub mtha' brtsams/ /zhes theg pa chen po'i chos dang gang zag la bstings pa gcen gyis gsan nas/ log sgrub don med du
'gyur ba mkhyen te/ de bzlog pa'i phyir slob ma gnyis sa bcu pa dang blo gros mi zad pa 'dzin du bcug nas gcung can song la srod dang tho rangs thon cig ces bsgo ba ltar
bsgrubs pas/ srod la theg chen 'di rgyu bzang la 'bras bu g.yel ba 'dra gsungs/ tho rangs rgyu 'bras gnyis ka bzang bar 'dug pa la ngas skur ba btab pa lce 'dis lan pas
chod gsungs nas spu gri btsal ba'i tshe/ khong gnyis kyis ljags 'gum mi 'tshal/ de'i sgrib pa sbyang thabs gcen la mnga' bas der gshegs so zhes smras te/ de la gsan nas byon
no/ /der chos mang du gsan zhing 'bel gtam mdzad pa'i tshe/ gcung ni spobs pa shin tu myur/ gcen bul la bzang po byung bas/ 'di'i rgyu ci dris pa dang / khyod ni skye
ba lnga brgyar paNDYi tar gyur pas skyes thob kyi shes rab che ba yin/ nga la de lta bu med pas yi dam zhig la dris shing lan 'debs pa yin gsungs/ de bdag la bstan par zhu
byas pas/ rje btsun la zhu yi gsungs nas zhus pas/ khyod so so skye

bo yin pa dang / theg chen la skur pa btab pas nga tshe 'di la mthong ba'i skal ba med kyi/ sgrib pa sbyang ba'i phyir theg chen gyi mdo 'grel mang du rtsoms/ gtsug tor rnam
par rgyal ma thon/ phyi ma mjal bar 'ong gyis shig gsungs pas de la de skad bsnyad do/ /de nas gcen la lhag par dad de/ nga yi phu bo klu dang 'dra/ /nga ni char 'dod bya
dang 'dra/ /klu yi rgyal pos char phab kyang / /bya yi gre bar song ba med/ /ces zer zhing byams pa'i gsung bzhin bsgrubs la mdzod kyi tshig le'ur bcad pa brtsams te 'dus
bzang la springs so/ /slob ma rnams kyis zer grag lo zhes pa 'o skol gyi grub mtha' la zur za'o zhes smras pa dang / kho bstan bcos rtsom pa la mkhas pas tshig gi rgyan
yin zer/ shin tu mnyes te 'grel pa mdo dang mthun pa'ang sbyar ro/ /slob dpon 'dis nA lendra'i mkhan po mdzad de thogs med gshegs nas kyang dum zhig bstan pa bskyangs/
'bum sde dgu bcu go dgu thugs su chud cing 'bru mar gyi bcing ba mdzad nas zhag bcu gnyis su zhal 'don mdzad pas sangs rgyas gnyis par grags pa'o/ /phyis mdzod la rang 'grel
mdzad de/ 'dus bzang bzhugs pa de la bskur bas de 'khrugs te lung dang rig pa'i sgo nas tshar bcad cing kho nyid kyi lag pas bsub tu gzhug go zer nas rgya gar du byon
par ngur smrig gi mdangs kyis nam mkha' 'gyur ba tsam gyi dge 'dun gyis bskor te chas pa dbyig gnyen gyis gsan nas slob dpon 'dus bzang ni bye brag tu smra ba'i grub mtha'
la byang ba yin pas bzlog par dka' la/ de pham yang dgos pa med pas bal yul rang byung gi mchod rten lta bar 'gro zhes bsgrags pa bzhin nA lendra dpal ldan chos skyong
la gtad/ bal yul du byon/ de'i rjes la 'dus bzang nA lendrar byon der sum brgya lon nas grongs/ dbyig gnyen dgung lo nyis brgya la bal yul du ha du zhes pa rab tu byung
ba'i cha lugs can sdom khrims la mi gnas pa chang gi bum pa thogs pa mthong nas skyo ba skyes te gtsug tor rnam rgyal bzlog nas bton pas grongs nas mchod rten yang brtsigs
so/ /slob dpon chen po de la slob ma'i mchog bzhi yod pa'i mngon pa rang la mkhas pa blo brtan ni/ slob dpon dbyig gnyen bha ga bi ha ra zhes bya ba na 'bru mar gyis zangs
bkang pa'i nang na bzhugs te 'bum sde go dgu zhal 'don du mdzad pa rgyun du nyan pa'i phug ron zhig yod pa tshe 'phos nas mtha' 'khob Da ma zhes bya bar dmangs rigs
kyi bur skyes ma thag

nga'i slob dpon ga na bzhugs zhes dris pas/ khyod kyi slob dpon su yin byas pas/ dbyig gnyen yin zer/ phas yul dbus su 'gro ba'i tshong pa la dris pas bzhugs zer nas cung zad
skyes pa dang slob dpon dbyig gnyen can du bskyal/ slob dpon gyis yi ge'i phyi mar slob pa nas bzung ste rig pa'i gnas thams cad la mkhas par bslabs so/ /chung ngu'i dus
na nA lendra'i sgrol ma'i rten bzhugs pa'i phyag tu sran ma'i gang bu'i phud phul la za snyam nas 'ga' zhig phul bas 'gril byung bas/ yang phul bas 'gril/ 'phags mas ma
bzhes par rang za ba mi 'os snyam nas zad zad phul/ yang 'gril bas ngus so/ /des 'phags mas zhal dngos su bstan te/ ngu mi dgos ngas khyod la byin gyis brlabs kyi khyim
du song gsungs de nas mkhyen rab thogs med du gyur la/ rten de la'ang de phyin nas sran ma'i sgrol ma zhes grags so/ /de la dkon mchog brtsegs pa la sogs pa mdo sde du ma
thugs la mnga' zhing mdzod kyi 'grel pa la sogs pa bstan bcos mang du mdzad/ de'i slob ma gang ba spel/ de'i slob ma rgyal po'i sras dang / kha che dzi na mi tra dang /
shI lendra bo dhi la sogs pa yin no/ /tshad ma rang la mkhas pa dpal ldan phyogs kyi glang po ni/ rigs bram ze gnas ma bu pa'i sde pa'i mkhan po rgyal ba'i dbang po zhes
bya ba las rab tu byung / sgra la sogs pa tha snyad kyi gtsug lag la legs par sbyangs/ mkhan po la spong ba bsam gtan gyi gdam ngag zhus pas/ phung po las de nyid dang gzhan
du brjod du med pa'i bdag sgoms shig gsungs nas sgom pas/ bdag ma rnyed nas phyi nang gis bsgribs sam snyam nas phyogs bzhir mar me bzhi spar/ lus gcer bur phyung /
mig bgrad de phyogs bcur bdag btsal yang ma rnyed do/ /spyod lam de ltar byed pa grogs kyis mthong nas mkhan po la zhus pas/ mkhan pos khyed ci'i phyir de ltar byed dris
pas bdag 'tshol ba'i phyir ro/ /khyod rang gi grub mtha' sun 'byin par 'dug pa song zhig zer ba dang / de rigs pas sun 'byin nus mod kyi 'os min no snyam nas nA lendrar byon
te/ dbyig gnyen bsten nas theg pa gsum la mkhas par sbyangs/ khyad par rnam rig pa'i grub mtha' dang tshad ma la mkhas par gyur te/ der bstan bcos thor bu brgya rtsa
brgyad mdzad cing / dbyig gnyen gshegs nas ri bo 'bigs byed kyi ngos su bzhugs te rang gi bstan bcos thor ba rnams gcig tu bsdu bar bzhed nas/ phug pa'i ngos la thod le kor
gyis/ tshad mar

gyur pa 'gro la phan bzhed pa/ /ston pa bde gshegs skyob la phyag 'tshal te/ /tshad ma bsgrub phyir rang gi gzhung kun las/ /btus te sna tshogs 'thor rnams 'dir gcig bya/ /zhes
bris pa'i mod la sa g.yo ba dang / 'od dang / sgra chen po grags/ mu stegs kyi ston pa dag shing bzhin du rengs pa'i ltas khyad par can du ma byung / der de'i nye logs
na mu stegs kyi ston pa thub rgyal nag po zhes bya ba zhig yod pas mngon shes phra mos bltas pas/ de'i mthur shes nas de la de lta bu 'byung ba ci yin bltas pas/ de las
bstan bcos chen po zhig byung ste mu stegs rnams la gnod par shes nas/ slob dpon bsod snyoms la gshegs pa'i shul du phyin te bsubs so/ /de bzhin lan gnyis su bsub pa dang
/ slob dpon gyis gsum pa bris nas mjug tu ngas bris pa'i tshigs su bcad pa bsubs pa su yin/ ku re dang kyal kha'i ched du yin na dgos pa rgya chen po yod pas ma subs cig
phrag dog gi dbang gis yin na blo la yod pas dbyi bar mi nus so tshig don la 'khrul lam snyam na lus snang bar gyis shig brtsad par bya'o/ /zhes bris pas yang ltas sngar
bzhin byung ste/ bsub par yong bas brtsad par bya'o zhes pa mthong ste ma bsub par bsdad do/ /slob dpon bsod snyoms 'khor ba dang phrad nas bstan pa rgyan du btsugs te
rtsod pas mu stegs pham ste da khyod nang pa'i bstan pa la zhugs gsungs pas/ kho khros nas kha nas me spar te slob dpon gyi yo byad thams cad bsregs shing slob dpon nyid
kyang tshig la khad nas/ rnam nges Tikka las/ 'khor ba la yid 'byung nas sems can gyi don las gzhan du phyogs te gcig pu grol bar 'dod pas/ skad cig de la 'phags pa 'jam
dpal byon nas/ bu skye bo ngan pa dang rjes su mthun par sems sngar bas gzhan gyi dbang du gyur te/ sems yod bzhin du ci'i phyir btang snyoms su byed ces gsungs pa dang
/ lan du bcom ldan 'das 'khor ba'i bzod par dka' ba'i sdug bsngal du ma dang ldan pas brten par mi nus la/ sems kyang dam pa ma yin pa'i skye bo la dga' bas g.yo bar spyod
cing / khyed mthong yang bdag la byin gyis ma brlab na de la ci zhig bgyi zhes zhus pa dang / lan du/ bu ji srid sa ma thob kyi bar du khyod kyi dge ba'i bshes gnyen ni
nga nyid do zhes gsungs nas mi snang bar gyur to zhes byung ngo / /de nas des tshad ma mdo kun las btus brtsams te mkhas pa'i grwar 'grims pas tshig brling nas phal gyis
ma rtogs la/ rtogs pa 'gas kyang phrag dog gi dbang gis khyi'i

mjug ma la btags te dor la/ phyogs kyi glang po ni mun pa'i glang po/ kun las btus ni mun pa'i kun las btus zhes smod pa la rang gis 'grel pa byas te mu stegs mang po tshar
bcad pas/ rnam nges su gang la 'phags pa nyid kyis rjes bzung de ni dpal ldan dri med blo mnga' ste/ /'jig rten blo gros blun po 'dis ni de tshig brling ba gsal bar ma rtogs
pas/ /nyer rten 'jig rten rgyas mdzad de ni rmongs pas cung zad smad par byung na yang / /don min skye bar 'gyur ba yin pas brtse bas de yi lugs ni gsal bar bya/ /zhes
gsungs so/ /de'i slob ma dbang phyug sde/ des kyang de la 'grel bshad/ de'i slob ma ni dpal chos kyi grags pa ste/ rgya gar lho phyogs rgyal dbang gtsug gi nor bu zhes
bya bar mu stegs bram ze'i rigs su skyes te chung ngu la sgra legs par 'byongs nas/ zhang po mu stegs kyi ston pa gzhon nu ma len la mu stegs kyi bram ze rab tu byung ba'i
chas blangs nas zhang pos ngan mang du smras te bskrad do/ /der thugs la mu stegs thams cad pham par byed pa zhig bya'o snyam nas nang pa'i bstan pa la rab tu byung nas
sbyangs pa mdzad cing / khyad par slob dpon dbang phyug sde la tshad ma nyan pas slob dpon dbang phyug sdes ji ltar dgongs pa ltar ro/ /gnyis pa zhus pas phyogs glang gi
dgongs pa bzhin/ gsum pa gsung bar zhus pas phyogs glang la slob ma nga lta bu las med/ nga la'ang khyod lta bu las ma byung / tshar re las bshad pa'i srol med pa la gnyis
su'ang bshad/ nga 'di gcig pu 'chad pas mi phan/ paNDYi ta'i bya ba gzhan yang bya dgos pas ras snum sta gon gyis shig nub mo 'chad do gsungs nas de ltar byas pas/ 'bras
bu rgyu'i khyad par gyi rjes su byed pa lhag par rtogs te/ slob dpon la sngar gyi tshul brjod pas shin tu mnyes nas/ da khyod kyis nga'i nor ba rnams phyogs sngar gyis
la kun las btus la 'grel pa gyis shig ces rjes su gnang ngo / /de nas grangs can gyi rtog ge'i gsang tshig rnams rtogs pa'i don du/ bran du brdzus te zhang po'i chung ma'i
g.yog byas nas mgu bar byas te/ grub mtha'i gnad 'di 'dra dri dgos byas pas/ 'dod pa spyod pa'i tshe 'dri yi khyod rang yid la zungs zer nas mo'i rkang pa la thi gu btags/
rang mal khri'i 'og tu 'dug nas gang dka' ba de la thag pa 'then nas legs par shes pa dang / bros te grub mtha'i gnad lon pas thams cad thub par shes/ de'i tshe mu
stegs kyi mkhas pa yod na rtsod par

byed do zhes dril bsgrags pas phal cher yul gzhan du bros/ rtsod pa byas pa rnams chos kyis tshar bcad de bstan pa la bkod nas/ gal te chos kyi grags pa yi/ /smra ba'i nyi
ma nub pa na/ /chos rnams gnyid log yang na shi /chos ma yin rnams da sdod longs/ /zhes gsungs so/ /bod ston dag de'i tshe chos kyi grags pas rgyal po me tog kun tu rgyas
pa'i mdun sar sleb/ de'i rgyal pos da lta su mkhas dris pa na/ shes rab can ni phyogs kyi glang po ste/ /snyan dngags dpa' bo las byung sdeb sbyor mkhas/ /tsandra go mi
brjod pa rnam par dag /me tog kun tu rgyas pa longs spyod ldan/ /phyogs las rnam par rgyal ba nga min su/ /zhes gsungs/ rgyal po na re dharma kIrti yin nam/ de skad du'ang
grags so zhes gsungs kyang da lta su mkhas dris pas byon zin pa'i slob dpon dag gi mtshan brjod pas 'brel mi snang ba'i phyir/ tshigs bcad slob dpon 'di'i gsung min yang
rgyal po des sbyin bdag byas nas tshad ma sde bdun mdzad de kun las btus kyi don zhib mo gtan la phab/ slob dpon 'di 'khor lo sdom pa'i rnal 'byor pa mthar mkha' spyod
chen po sku tshe 'dir grub par 'jam dpal rtsa rgyud las/ yi ge dha zhes sdom brtson ni/ /lho yi phyogs su rnam par grags/ /pha rol rgol ba bzlog nas kyang / /de bzhin sdom
brtson sngags kyang grub/ /ces lung bstan to/ /dpe bi kra ma shI lar slebs/ slob dpon gyi sde bdun phal cher gyis ma shes la/ shes pa 'gas kyang nyes so zhes phrag dog
byas te dpe khyi'i mjug mar btags te khyi phyogs kun tu 'khyams pas bstan bcos kun tu dar bar gzigs te/ rnam 'grel gyi dbur/ skye bo phal cher phal la chags shing shes rab
rtsal med pas na legs bshad rnams/ /zhes pa'i shlo ka bcug phyi nang gi rgol ba rnams tshar bcad pas rtog ge pa thams cad kyis gtsug gi nor bur bkur/ rnam 'grel le'u dang
po la nyid kyis 'grel pa mdzad/ lhag ma la lha dbang blo 'grel pa rtsom du bcug nas grub pa dang gzigs su phul bas chus bkrus/ gnyis pa brtsams/ me la sreg gsum pa'i gzhug
tu/ phal cher skal pa med nyid dang / /dus la'ang sdod pa med pa'i phyir/ /goms pa'i phyir ni mdor bsdus nas/ /dka' 'grel 'di ni 'dir byas so/ /zhes sbyar te phul bas/
'phros dang tshig zur gyis bstan pa nges pa'i don rnams ma byung 'dug ste/ tshig gis dngos su bstan pa'i don byung 'dug gsungs

te bzhag go /nga'i rigs pa 'di gzhan gyis ma nor ba mi shes pa 'dug dgongs te rnam 'grel gyi mjug tu blo gros shin tu lhag par sogs kyi tshigs bcad bcug par grags so/ /de'i
slob ma lha dbang blo/ de'i slob ma shAkya blo/ de'i slob ma 'od kyi blo'am rgyal dbang blo'o/ /dza mA ri chos grags kyi dngos slob rgyan gyi spur la lung blangs/ de'i slob
ma dul lha/ de'i slob ma chos mchog zer ba ni nor ba chen po ste/ dul ba'i lha sngar byung zhing rgyan phyis byon pa ste/ gang las shes na dul lhas mdzad pa'i rigs thig
gi 'grel pa bstan pa snga dar gyi dus su dpal brtsegs kyis bsgyur ba mngon sum du snang zhing / rgyan gyi mtshan dngos shes rab 'byung gnas sbas pa ste/ bod kyi bstan
pa phyi dar gyi dus kyi thog ma tsam na bi kra ma la shI la'i sgo skyong du bzhugs pa'o/ /des na rgyan gyi dngos slob kha che nyi ma sbas pa/ de'i dngos slob dza mA ri'am
ya mA ri ste/ rgyan gyi 'grel pa la nyi ma sbas pa/ de la dza mA ri'i 'grel pa dngos snang ba'i phyir ro/ /bram ze sham gar nanda chos grags rang gi slob ma'o zer/ chos
'byung byin dang / dge srung gi slob ma chos mchog go /chos 'byung byin rgyan gyi slob mar 'thad do/ /slob dpon dbyig gnyen gyi slob ma 'dul ba rang la mkhas pa yon tan 'od
ni yul dbus rigs bram ze/ 'ga' zhig nyer sbas/ 'ga' zhig legs mthong la gtugs zer te dus mi 'grig legs mthong gis phyir mi 'ong la/ des blos mi 'bebs/ de la gtugs par
stod 'dul ba 'chad pa legs shing / lhag par btsun pa dbyig gnyen la brten nas bdag dang gzhan gyi grub pa'i mtha' rgya mtsho'i pha rol tu son pa/ bde bar gshegs pa'i chos
'dul ba bdud rtsi'i nying khus shes rab kyi dbang po rgyas pa/ de bzhin gshegs pa'i bka' dam pa nan tan snying por sgrub pa 'phags pa gzhi thams cad yod par smra ba rnams
kyi 'dul ba 'dzin pa thams cad kyi gtsug gi nor bu/ yul dbus kyi rgyal po shI har zhes pas paNDYi ta thams cad kyi mchog tu shes nas/ bla'i mchod gnas su bsten pa des 'dul
ba mdo rtsa dang las brgya rtsa gcig pa mdzad/ dgung lo bzhi brgya'i bar du bzhugs te ston pa'i bstan pa bskyangs/ shAkya 'od ni 'od ldan las/ bdag gi mkhan po ma ga
dhar gnas rgyan du gyur pa grags thob pa/ /bsod nams grags pa las ni bdag gis mnyan nas rang gi 'dul ba'i cho ga yi/ /rnam par bshad 'di gsum

rig rnams kyi bshad pa'i phyogs kyi gzhi mdzad bstan pa yin/ /zhes dang / gzhan yang / bla ma dag ni ring na bzhugs pa grags pas rnam par byang ba zhi ba'i 'od kyi bdag /dran
pas dgongs par mdzad par gyur cig snyam nas bdag gis 'grel pa don gsal byas pa yin/ /zhes pas bu ston bsod nams grags pa dang / slob dpon chen po zhi ba'i 'od kyi slob
mar bshad pas yon tan 'od kyi slob ma min gsungs la/ gna' mchan las zhi ba'i 'od de'i slob ma'o/ /de'i slob ma shAkya bshes gnyen 'di ni rnal 'byor rgyud la mkhas pa gsum
du bgrang ba'i shAkya bshes gnyen de yin gyi slob dpon klu sgrub kyi gdan sa mdzad mkhan de ma yin no/ /shAkya 'od kyis sum brgya pa rtsa 'grel mdzad/ yon tan 'od kyi slob
ma chos kyi bshes gnyen gyis 'dul ba rgya cher 'grel mdzad/ 'grel chung gi 'grel pa tshig gsal mdzad pa po dang gcig shAkya 'od kyis slob ma sengge'i gdong can/ de'i
slob ma kha che'i mkhan po dzi na mi tra'o/ /slob dpon dbyig gnyen gyi slob ma phar phyin rang la mkhas pa 'phags pa rnam par grol ba'i sde ni/ gtsug lag khang rgya chen
po du ma'i bdag po/ 'phags pa ku ru kulle'i sde pa/ slob dpon sangs rgyas 'bangs kyi dbon po slob dpon dbyig gnyen bsten nas mkhas pa chen por gyur pas rab tu dga' ba thob
pa des sangs rgyas la mngon sum du nyan nas/ sher phyin gyi don ston pa mngon par rtogs pa'i rgyan gyi 'grel pa nyi khri lnga stong pa dang sbyar ba nyi khri snang ba zhes
pa mdzad/ de'i slob ma btsun pa rnam grol sdes kyang 'grel pa mdzad/ de'i slob ma yang dag rnam snang mdzad/ de'i slob ma ha ri bha dra ste sengge bzang po/ de'i lo rgyus
ni sngon rgya gar shar phyogs seng ldeng gi nags zhes bya ba na sdong po chen po zhig la shing gi lha zhig yod pa las/ yul de'i phyugs rdzi zhig yod pa dus las 'das/
de'i chung ma gzugs byad bzang mo zhig yod pa phyugs 'tshor song ba dang / shing gi lha des 'dod pa spyad pas bu zhig byung ste go pA la zhes grags so/ /de la phas nor bu
rin po che byin pas de'i yon tan gyis sa phal la dbang bsgyur ro/ /nA lendra sogs kyi dge 'dun la bkur bsti legs par byas te bstan pa'i sbyin bdag tu gyur to/ /de'i btsun
mo dbang chung ba zhig gis rgyal po dbang du bya ba'i phyir slob dpon bram ze zhig la rig pa zhus pas/ des ri bo gangs can las sman blangs te rgya btab bran mo la bskur
bas/ de stegs la 'dred nas lhung bas sman chu la shor ro/ /rim gyis rgya mtshor zhugs pa

na klu'i rgyal pos blangs te zos pas/ klu'i rgyal po rgya mtsho dbang du gyur nas rgyal por brdzus te btsun mo'i rtsar 'ong zhing 'dod pa spyod pa las ci zhig na sbrum pa na
rang gi sor gdub gtad de dus la babs pa dang btsas so/ /rgyal po khros pa dang sor gdub bstan pas klu'i yi ge mthong nas de wa bA la zhes btags te gces par bskyed bsrings
so/ /de rgyal srid thob pa dang lha khang gzhan las khyad par du 'phags pa zhig rtsig par 'dod nas ltas mkhan la dris pas/ dge sbyong dang bram ze'i khyim nas ras blangs
te sdong bu byas/ rgyal po dang tshong dpon gyi khyim nas mar/ dka' thub pa'i lha gnas nas kong bu blangs te mar me spor la yi dam gyi mdun du bzhag gsol ba btab na chos
skyong gi sprul pas kong bu bskyur bar 'gyur la/ der rtsigs shig ces bsgo/ de ltar byas pas bya rog gcig byung nas kong bu mtsho la bskyur bas yi chad pa na/ mtshan mo
klu'i rgyal po sbrul mgo lnga pa zhig byung nas/ nga khyod kyi pha yin pas mtsho bskams la rtsig tu bcug go /zhag bdun bdun na mchod pa chen po gyis shig zer/ de bzhin byas
pas zhag nyer gcig na mtsho bskams te bi kra ma shI la rnam par gnon pa'i tshul khrims kyi gtsug lag khang zhes bya ba gtsug lag khang chen po bcu drug khang phran bdun
brgya yod pa/ paNDYi ta bdun brgya gdan chags pa de bzhengs pa yin/ de la sras rgyal po dang / paNDYi ta dang / grub thob dang / sdig spyod rgyal po bzhi yod pa'i mtha'
ma nor gyis brel re nas nor bu byin no/ /de la sras ma hi bA la smon lam gyi stobs yum la dad pa thob pa zhig byung ste/ des pha las nor bu brkus te dge slong yum 'chad
pa zhig la phul bas/ yab kyi rig ste nor bu ni rgyal por dbang ba yin/ dge sbyong 'dod pa chung zhing chog shes par rigs pa las/ khyod de lta ma yin no zhes mgul pa bgags
te bkrongs pa sher phyin dgu brgya pa mdzad mkhan gyi lwa ba pa yin zer/ dge slong shi ma thag rang gi slob ma rgyal bu'i sras su skye bar smon lam btab pas de ltar gyur
nas/ rgyal po dharma pA la zhes bya ba yum la dad pa thob pa zhig tu gyur to/ /phyogs kun tu sher phyin 'chad pa 'tshol ba la zhugs pa na/ slob dpon sengge bzang po zhes
bya ba rgyal rigs las rab tu byung ba/ phyi nang gi grub mtha' thams cad la mkhas pa/ khyad par du yum gyi don la ring du goms pa zhig byung ste/ des rang gi mkhan po rnam
snang mdzad las byams pa'i sgrub thabs zhus/ sgrub pas rmi lam du dge slong gur kum

gyi mdog can mdzes pa zhig rmis te shar phyogs kha sarpa Nir song zhig ces lung bstan no/ /sang de der song nas zhag gsum du smyung gnas byas te rmi lam brtags pas tho rangs
steng gi nam mkha' la sprin phung 'thug po zhig gi gseb na lha mang po lus stod sprin gyi gseb nas phyung nas mchod rdzas sna tshogs kyis mchod pa mthong ste/ ci byed dris
pas/ rje btsun byams pa brgyad stong pa gsungs pa la mchod pa byed pa yin zer/ ring du bltas pas rje btsun gser gyi mdog can spyi gtsug mchod rten gyis spras pa/ phyag
g.yas chos 'chad kyi phyag rgya mdzad pa zhig mthong nas phyag dang mchod pa byas te nyid kyi bstan bcos 'di la 'grel pa mang du mchis kyang mi mthun na gang gi rjes su
'jug par bgyi zhes zhus pas/ thams cad kyi gzhung legs par brtags la 'thad pa bsdus te khyod kyis phyogs gcig tu rtsoms shig ces gnang ba byin no/ /sang de bstan bcos rtsom
pa'i sbyin bdag btsal ba'i phyir shar nas nub tu byon pas rgyal po chos skyong gis yum 'chad pa slob dpon sengge bzang po mkhas par thos nas gdan 'dren du btang ba'i
pho nya dang phrad nas gdan drangs te 'phags pa'i 'grel pa dang mthun pa nyi khri'i bsdus don le brgyad ma dang / brgyad stong 'grel chen dang / don gsal dang / sdud 'grel
rtogs sla ba sogs mdzad do/ /de ltar yang brgyad stong 'grel chen gyi gsham du dpal ldan chos skyong gis sbyin bdag byas nas trI ka Tu ka zhes pa tsha ba gsum gyi gtsug
lag khang du byas par bshad do/ /de'i rgyu mtshan rgya gar shar phyogs der mu stegs dar bas/ sgrol ma grub pa'i rnal 'byor pa zhig gis mu stegs kyi rten rnams bshig par
'dod nas sgrol ma la gsol ba btab pas/ rgyal po ma hi pA la la zhus zhes lung bstan/ rgyal po la zhus pas/ dmag thams cad bsdus nas bar du 'gro ba'i lam du mi nag po zhig
'dug pa na re/ nga mgon po mahA kA la yin/ bye ma'i phung po 'di'i 'og na sangs rgyas 'od srung gi gtsug lag khang zhig yod pa 'di sol/ mu stegs kyi rten bshig pa'i dus
su dmag thams cad kyi khrims su bca' ba gyis la rol mo dus gcig tu khrol cig dang / ngas grogs bya'o zer te mi snang bar song / de'i bye ma bsal bas gtsug lag khang byung
ba de yin/ de nas mu stegs kyi lha rten bshig pa'i dus kyang des bstan pa bzhin byas pas/ mu stegs nyams sangs rgyas kyi bstan pa

'phel lo zhes grags so/ /de'i slob ma sangs rgyas ye shes zhabs/ de'i slob ma gu Na mi tra la sogs pa'o/ /shes rab kyi pha rol du phyin pa shin tu dar bar gyur to/ /de ltar
brjod pa ni bod kyi 'chad nyan yod pa'i lo rgyus rnams dang bstun pa tsam ste/ gzhan rang dang gzhan gyi grub pa'i mtha' rgya mtsho'i pha rol tu son pa sangs rgyas kyi bstan
pa legs par skyong ba bsam gyis mi khyab pa zhig byon kyang / dang por shing rta chen po gnyis po gang yang rung ba'i phyogs la ma brten pa ni srid pa tsam ste/ phyis
nas ni rang rang gi yi dam gyi lha'i zhal gzigs nas/ de ka las brgyud chog pa'ang byung bas/ lung gang gi brgyud pa la de gnyis bzhugs pa dang ma bzhugs pa ci rigs so/
/de yang zla ba'i snying pos zhus pa'i mdo las/ dngos su lnga brgya phrag bzhi'i gsum pa'i dus su sems can 'dren pa dang thar par byed pa'i slob dpon ni mang du 'byung bar
lung bstan pa yin la/ der bstan pa 'jig par gsungs pa sngar byung ba skad zer ba mi 'thad/ shes rab kyi pha rol tu phyin pa yul yongs su spyod pa bstan par/ thog mar yul
dbus nas lho/ de nas byang / byang nas byang gi phyogs su dar la/ /slar dbus su 'ongs te dar bar gsungs pa de'i mtha' la 'ong rgyu yin zhes grags so// // ! li'i yul du
bstan pa ji ltar byung ba ni/ yul de ston pa bzhugs pa'i dus su mtshor 'khyil ba shA ri'i bus gseg shang gis brtol ba go ma sa la ganda zhes pa sangs rgyas bzhi'i mchod rten
zhabs rjes dang / sangs rgyas bzhis sku'i rgyur byin gyis brlabs pa'i li'i ri bzhugs pa la ston pa mya ngan las 'das nas lo brgya phrag gnyis tsam na rgya'i rgyal po
la bu dgu bcu rtsa dgu yod pa las/ da dung bu 'dod nas rnam thos sras la bslangs pas/ chos rgyal mya ngan med pa'i tsha bo skyes ma thag pa gcig rnam sras kyis khyer te byin
pa ltogs nas kha sa la gtad pas de las nu ma byung / de las 'o ma 'thung ste sa la nu zhes grags pa cher skyes pa dang / rgya rjes dpung dang bcas chu bo si ta'i 'bab
sa li yul du brdzangs pa ltar da lta hor sog gi yul rnams yin/ de bdag byas yul dbus nas dge 'dun spyan drangs te rgyal rabs mang po'i bar du bstan pa dar ro// // ! rgya
nag tu bstan pa ji ltar dar ba ni/ rgya yul du kro'u rigs kyi rgyal po bzhi pa kro' wang zhes bya ba/ rgyal sa bzung nas lo nyi shu lhag tsam na/ sa phyogs

thams cad gser gyi 'od kyis khyab pa byung / rtsis mkhan rnams bsags te de ci'i ltas yin rtog tu bcug pas/ de rnams na re nub phyogs kyi rgyal po chen po zhig la gser gyi bu
chung zhig btsas/ de'i 'od yin par 'dug nged rang gi ring la de yi 'ja' sa 'ong ngam byas pas/ nged rang gi ring la mi 'ong gi rgyal rabs 'di tsam/ lo 'di tsam/ zla ba
zhag 'di tsam la de'i 'ja' sa khyer ba'i mi cha lugs 'di lta bu byas pa bzhi 'ong zer te/ ngo mtshar nas gtsug lag khang gi rdo ring zhig yod pa la bris te bzhag go /de nas
yun ring po song nas gtsug lag khang de'ang zhig rdo ring de'ang 'gyel/ rgyal po zhe brgyad 'das pa han min ti'i dus/ rgya gar nas dzu ha la zer ba'i paNDYi ta bden pa
mthong ba gnyis/ g.yog gnyis kyis theg pa chung ngu'i chos gdan drangs nas yong pas/ rgyal pos cha lugs mi 'dra ba 'di rnams ci yin ltos gsungs rtsad bcad pas/ gzhan sus
kyang ma shes/ rgan mo zhig gis phyogs 'di na gtsug lag khang yod pa dang / der rdo ring la 'di 'dra ba 'byung ba'i yi ge yod/ rdo ring 'gyel ba de slong la ltos dang zer/
bltas pas lo dang zla ba thams cad mthun par byung / zhag bdun mi 'grig zer/ de dus ho nan kShwar pe mA si'i lha khang bzhengs/ chos bsgyur/ de nas bzung ste da lta'i
bar du rgya nag tu bstan pa dar/ shis cing gi brgyud pa la tung cin dang ho chin zer ba'i rgyal po gnyis byung ba'i phyi mas jo bo dang tsandan jo bo len du btang / lon dus
de grongs nas zhing gi ching sang gcig gis rgyal po byas/ sku gnyis len pa'i dmag dpon de/ si chon dang kro'u mkhar nyi shu rtsa bzhi bdag byas/ rgyal srid logs su bzung
/ ching sang rgyal po de'i brgyud pas dmag dpon de'i brgyud pa'i lag nas sku gnyis ring bsrel paNDYi ta spyan drangs nas mchod/ ching sang gi rgyud de chad nas/ su'i g.yang
rti yi zer ba'i rgyal po pha bu gnyis byung / de nas thang ka'u dzung zhes pas rgyal sa phrogs/ de ni thang gi rgyal po thog ma des lo dgur srid bzung / de sa pho stag
gi lo yin zer/ sangs rgyas mya ngan las 'das nas stong dang lnga brgya drug cu rtsa drug pa yin zer/ de nas tshal pa kun dga' rdo rje'i dus kyi me pho khyi yan la lo
bdun brgya 'gro zer ba rgya'i yig tshang na yod zer ba bla ma rin chen grags pas bod skad du bsgyur ba las byung zhes grags so/ /rgyal po de'i bu thang tha'i tsung / des
rgyal sa bzung nas lo dgu lon pa na srong btsan dang

skyes bskur res byas/ kong jo yang de'i sras mo yin zer ro/ /'di'i ring la lo tsA ba thang san dzang zhes pa byung nas chos mang po bsgyur/ de yan chad la rgya'i lo tsA ba
nyis brgya byung / thang rus pa'i ming / zan sde snod de sde snod gsum pa ste/ rgya gar gyi slob dpon dbyig gnyen gyi slob ma yin zer ro// // ! gnyis pa 'bras bu'i theg pa
ji ltar dar ba'i tshul la/ 'dzam bu'i gling du gsang sngags dar tshul/ bod kyi bstan pa'i 'byung tshul gnyis so/ /dang po ni/ de'i tshe byang chub sems dpa' sems dpa' chen
po kun tu bzang po zhes bya ba 'jig rten gyi khams me tog gi gzhi'i snying po'i rgyan bkod pa 'di thams cad du/ bcom ldan 'das rnam par snang mdzad kyi sngon gyi spyod
pa bstan par smon lam btab nas/ gnod sbyin 'dul ba'i dbang nye bar bzung ste/ dbus kyi 'dzam bu'i gling mi mjed 'di'i lcang lo can du gnod sbyin gyi sde dpon chen po 'brog
gnas kyi gnas na sprul pa'i skur bstan te sangs rgyas kyi bstan pa skyong ngo / /lhag par bcom ldan 'das 'og min dbang bsgyur gyi gzhal med khang du rdo rje dbyings kyi
dkyil 'khor du dbang bskur te mngon par sangs rgyas pa'i tshe/ lha chen po la sogs pa ma rungs pa'i sems can de bzhin gshegs pa thams cad kyis zhi bar mdzad kyang / sdig
pa las ma ldog pa de dag tshar bcad pa'i phyir byin gyis brlabs pas/ de bzhin gshegs pa thams cad kyi gsang ba'i bdag po zhes bya/ dus de'i tshe sangs rgyas thams cad
kyi grub pa'i rdo rje phyag tu gtad pas phyag na rdo rje'am/ rdo rje 'dzin pa/ des dus der 'jig rten gsum gyi dbang po dbang phyug chen po la sogs pa 'jig rten thams cad
la gnas pa'i tshogs kyis bskor ba/ ma lus shing lus pa med pa rnams de bzhin gshegs pa thams cad kyi dam tshig gi rdo rje'i lcags kyus bkug nas/ ri rab ri'i rtse mo/ rdo
rje dang / nor bu dang / rin po che las byas pa'i khang pa brtsegs pa gang na ba der lhags nas thams cad du bskor nas 'khod par gyur to/ /de'i tshe phyag na rdo rjes rdo
rje gsor zhing 'khor gyi dkyil 'khor la bltas nas/ grogs po rnams de bzhin gshegs pa rnams kyi bstan pa la zhugs la/ nga'i bka' yang nyon cig de dag cher khros pas 'jig rten
gsum po mtha' dag gi

dbang phyug byed pa po/ 'jig pa po/ 'byung ba po/ thams cad kyi dbang po/ lha'i yang lha chen po yin na/ gnod sbyin khyod kyi ngag ci'i phyir nyan zhes mi 'dud pa la/ sangs
rgyas rnams kyis de'i bka' bzhin du byos shig ces gdams kyang / lha dbang phyug chen pos/ 'jig rten gsum po mtha' dag dang / nam mkha'i khams rnams khro ba khro bo chen
pos non par byin gyis brlabs te/ 'di skad ces smras so/ /khyod kyang nga'i bka' la nyon la/ dam tshig kyang longs shig de nas phyag na rdo rjes hU~M zhes brjod pas/ 'jig
rten gsum po'i dbang po thams cad kha sbub tu 'gyel te/ nyam thag pa'i tshig 'byin zhing bcom ldan 'das la skyabs su song ngo / /lha chen po zhes bya ba'i lha de ni sa la
'gyel te dran pa med par gyur nas shi'o/ /gzhan rnams dbugs phyung ste bka' sdod du bzhag lha chen po shi ba las gsos te ldang 'dod na'ang ldang ma nus pas/ bcom ldan 'das
la bskyabs pas/ de nyid la skyobs shig bdag cag gis mi nus so/ /de nas phyag na rdo rjes lha chen po 'bod de 'di skad ces gsungs so/ /kye ma rungs pa nga'i bka' mi nyan
nam/ de nas lha chen pos/ rdo rje sems dpa'i tshig thos nas 'khrugs shing khros par gyur te/ de ltar 'gyel bzhin du yang 'jigs pa chen po'i gzugs bstan te/ 'di skad ces
smras so/ /nga shi bar bzod kyi/ khyod kyi ngag mi nyan no/ /de nas phyag na rdo rje rab tu khros te lha chen po zhabs g.yon pas mnan/ zhabs g.yas pas lha mo u ma mnan pas
de ma thag tu lha chen babs nas rang gi lag stong gis rang gi gdong stong la 'tshog go /de'i tshe khang bu brtsegs pa'i phyi rol na srid pa gsum po thams cad kyis/ nged
kyi dbang po 'di bdag nyid chen po des btul lo zhes pa'i sgra chen po byung ngo / /de nas lha chen po bcom ldan 'das phyag na rdo rje'i zhabs mthil gyis reg pas/ de bzhin
gshegs pa thams cad kyi ting nge 'dzin dang / gzungs dang / rnam par thar pa'i bde ba myong ste/ lha chen pos lus phyag na rdo rje'i zhabs la phul nas/ 'og gi 'jig rten
gyi khams ganggA'i

klung sum cu rtsa gnyis kyi bye ma snyed kyi 'jig rten gyi khams kyi rdul phra rab snyed kyi 'jig rten gyi khams 'das pa na/ thal bas khebs pa zhes bya ba'i 'jig rten gyi khams
der/ thal ba'i dbang po'i dbyangs zhes bya ba'i de bzhin gshegs par skyes so/ /des sprul pa'i sku sna tshogs kyis rgyud zhu ba dang / sdud pa dang / 'chad pa po mdzad
pa'i tshul las/ re zhig gsang ba'i sgrol ma zhes bya ba'i rnal 'byor chen po'i rgyud las/ gsang ba chen po'i rgyud shes pa dang / bshad pa sus byed/ bka' stsal pa/ u rgyan
gyi yul dpal rdo rje chen po'i gnas su/ u rgyan gyi rgyal po indra bhU ti zhes bya ba des shes pa dang / bshad pa dang / sems can la gsal bar byed do zhes gsungs pas/
de'i tshul ni/ bcom ldan 'das wA rA Na sI na bzhugs pa'i tshe/ de nas nub phyogs su dpag tshad lnga brgya na u rgyan zhes bya ba'i yul khams na rgyal po indra bhU ti zhes
bya ba yod de/ des rang gi khang bzang rin po che sna bdun las byas pa'i steng du phyin pa'i tshe nyan thos kyi dge 'dun rnams nam mkha' la snga dro nub tu 'gro /phyi dro
shar du log pa gzigs pas/ rang gi blon po zla ba bzang po la dris pas/ de na re lha lags de ni bdag gis ma 'tshal te/ gzhan dag la dri'o zhes gsol nas/ des blon po rig
pa can la sogs pa grong khyer ba rnams la dris pas/ kha cig na re/ 'di nas shar phyogs su dpag tshad lnga brgya na grong khyer wA rA Na sI zhes bya ba yod de/ de na rgyal
po zas gtsang gi bu rgyal bu gzhon nu don thams cad grub pa sangs rgyas nas chos kyi 'khor lo bskor zhing bzhugs pa de'i 'khor yin no zhes zer ro/ /de nas rgyal pos sangs
rgyas kyi mtshan thos pas shin tu dad de/ de'i 'khor yang 'di lta bu'i rdzu 'phrul dang ldan na/ de ni nges par rdzu 'phrul dang thugs rje chen po dang ldan pa'o snyam
ste/ pus mo'i lha nga sa la btsugs nas zhal shar du gzigs shing me tog dang bcas pa'i thal mo sbyar te/ ngag tu thams cad mkhyen pa thugs rje can rdzu 'phrul gyi zhabs mnga'
ba 'khor dang bcas pa sang gi gdugs tshod la 'dir gshegs su gsol zhes gsol ba btab pas ston pa 'khor dang bcas pa sang der byon/ der rgyal po 'khor dang bcas pas mchod
pa mang pos mchod nas/ bdag cag la sogs pa srid pa'i sdug bsngal las

thar pa'i thabs bshad du gsol ces zhus so/ /bcom ldan 'das kyis mkhyen bzhin du khyim nas khyim med par rab tu byung zhig dang thabs yod do zhes bka' stsal to/ /rgyal pos slar
yang mchod nas bdag cag la sogs pa'i skye bo 'dod chags can rnams kyis 'dod yon lnga spong bar mi nus pas/ de ma spangs par thar pa'i thabs bshad du gsol ces zhus so/
/der bcom ldan 'das kyis chags bral gyi snang ba bsdus nas 'khor lo sgyur ba'i gzugs kyis gsang ba 'dus pa mi bskyod pa'i dkyil 'khor lha sum cu rtsa gnyis kyi bdag nyid
can du sprul te/ rgyal po 'khor dang bcas pa la dbang bskur/ rgyud bshad cing gtad do/ /rgyal pos de'i don khong du chud nas rin po che sna bdun gyi gzhal yas khang bgyis
te/ gtso bo'i gnas su rgyal po rang nyid dang / sangs rgyas bzhi yum bzhi'i gnas su sras dang btsun mo/ sems dpa' sems ma'i gnas su blon po/ khro bo'i gnas su mngag gzhug
bkod de/ nyon mongs pa lam du byed pa'i spros bcas kyi spyod pa chen po brtsams pa ci zhig na grub ste/ 'khor dang bcas pas snyigs ma'i lus sbrul gyi pags pa bzhin brjes
nas 'ja' tshon gyis mtshon pa'i skur gyur te sangs rgyas kyi zhing nas sangs rgyas kyi zhing du mi slob pa'i zung 'jug rdzogs par bya ba'i phyir rgyu'o/ /des u rgyan gyi
yul stongs pa dang / de'i lho phyogs na mtsho gcig yod pa 'phel te klu mang po dang bcas pas yul de gang bar gyur to/ /de nas phyag na rdo rjes dpal gsang ba 'dus pa la
sogs pa'i rgyud rnams gser gyi glegs bam la bai DUrYa zhun mas bris te mtsho de'i klu rnams smin par mdzad nas rgyud bshad cing glegs bam gtad do/ /de nas de rnams phal
cher mir gyur te mtsho 'gram du grong khyer bcas te gnas/ thabs rgyud kyi don nyams su blangs pas phal mo che thun mong dang mchog gi dngos grub thob/ de dag gi bu rnams
ni rnal 'byor pa dang / bu mo rnams mkha' 'gro mar gyur to/ /de nas dpal u rgyan mkha' 'gro'i gnas zhes ding sang gi bar du grags so/ /klu gzhan dag ni mi'i dri nga ba tshor
bas mtsho gzhan du song ngo / /de nas phyi zhig na mtsho de bskams te dpal he ru ka'i lha khang rang byung phun sum tshogs pa zhig kyang byung nas/ /rgyud kyi glegs
bam rnams kyang de'i dkor mdzod du bzhugs so/ /de nas mi ring bar phyag na rdo rje'i sprul pa drang srong dbugs 'byin zhes bya ba skal pa dang ldan pa rnams la lhan cig skyes
pa'i rin po che'i man ngag gi rgyud bstan par bya ba'i ched du bzhugs par gyur te/ dus de'i tshe na yul de'i rgyal po mthong na dga'

zhes bya ba la bu mo rol pa mo zhes pa thams cad kyi yid 'phrog pa/ gus pa dang zhi dul dang ldan pa btsun po zhig skyes pa de 'khor bu mo lnga brgya dang bcas pa nags su me
tog 'thur phyin pa na/ bu mo'i 'khor rnams kyis drang srong de mthong ste 'jigs nas 'di na gnod sbyin 'dug go zhes smras te bros pa na/ rol pa mo dang phrad pas/ de na
re 'di ni u rgyan rdo rje mchog chen po'i gnas te/ 'di na ni bar du gcod pa'am glags lta ba'i 'byung po su'ang rung ba gnas par nus pa ma yin na/ de ni byang chub sems dpa'
su zhig skal ba dang ldan pa rjes su gzung ba la sprul pa'i skur bstan pa zhig go snyam nas 'khor rnams khrid de phyogs der song ngo / /der sleb pa dang drang srong de
mthong bas yid dga' zhing spu zing zhes byed nas/ de la btud pas/ de na re/ kho bo ni gnod sbyin no/ /yang dag pa'i gnod sbyin no/ /zhes gsungs nas/ bu mo'i mgor phyag bzhag
nas dran par gyur tam dran par gyur tam zhes gsungs pas/ sngon de bzhin gshegs pa thams cad kyis gsang ba'i dkyil 'khor du dbang bskur ba'i slob dpon gsang ba'i bdag
po yin par mthong la/ des byin gyis brlabs pas 'khor dang bcas pa phyag rgya chen po mchog gi dngos grub mngon sum du mdzad do/ /'di'i mtshan su ma ti blo gros bzang mo
zhes bya'o/ /sa ra ha'i bla ma klu las gyur pa'i rnal 'byor ma'ang de kha dpe phal mo cher skal ba bzang mo zhes bkod do/ /de nas yang ci zhig na rgyal po dpa' bo rdo rje
zhes bya ba yul der byung la/ mchog gi dngos grub tshe gcig la grub pa'i snod du gzigs nas/ bu mo rol pa mo 'khor lnga brgya dang bcas pa gdol pa mo'i gzugs su byas nas
rgyal po de'i pho brang du slong bar 'ongs so/ /de dag sleb pa tsam na pho brang gi 'khor de thams cad dri bzang pos gang / de dag song ba na mi snang ngo / /der rgyal pos
mtshan ma 'di las ni/ u rgyan gyi yul 'di na rgyal po'i bu mo rol pa mo 'khor lnga brgya dang bcas pa rnal 'byor gyi spyod pa skyong zhing skal pa dang ldan pa rnams rjes
su 'dzin par mdzad do zhes grags pa de yin pa/ gor ma chag snyam nas slar bos pa dang / de dag gis nyin mi 'ong mtshan mo 'byon pa'i brda mdzad nas/ mtshan mo 'dus te
tshogs kyi mchod pa chen po byas nas rgyal po la rjes su gdams pas/ des dngos grub chen po brnyes so/ /des mdun na 'don dam tshig rdo rje/ des shing tshong pa padma'i rdo
rje/ des chang tshong pa lhan cig skyes pa'i rdo rje/ des tha ga pa dga' ba'i rdo rje/ des bram ze mo rdo rje/ des breg mkhan grub pa'i rdo rje/ des rnal

'byor pa kun 'gro rdo rje/ des rnal 'byor pa thugs kyi rdo rje/ des lcam dpal gyi blo gros ma/ de la dge slong ma dpal mor grags so/ /de gnyis kyis lwa ba pa'o/ /dpa' bo rdo
rje'ang ArYa de wa'i bla ma yin/ yang paNDYi ta bdud rtsi dga' ba'i 'byung gnas zhes bya ba rig pa'i gnas thams cad la mkhas pa chen por gyur pa gcig rgya gar shar phyogs
za hor gyi yul du byung / de rgyud 'chad pa na/ 'bangs mo nyan pa la res 'ga' bgad/ res 'ga' ngu ba mthong ste mkha' 'gro mar shes nas/ srod la mkha' 'gro ma brtag pa'i
mchod pa bshams te gsol ba btab pa na/ de nyal ba las sad de dngangs pa skad byas nas jo bo smyo'am zhes zer ro/ /der rgyu mtshan bsnyad pas min zer/ 'o na nga rgyud bshad
pa la 'di ltar byed pa ci yin dris pas/ rgyud kyi don min pa la yin zer ba dang / phyin ci log tu bshad pa la bgad pa dang ngu'o zer/ khyod mkha' 'gro ma yin par shes
kyis bdag rjes su bzung du gsol ces phyag byas pas/ nga la khyod rjes su 'dzin pa tsam gyi nus pa med/ u rgyan gyi yul na nga'i ming po padma badzwa zhes bya ba yod kyi/
de'i rtsar song dang don grub par 'gyur ro zer nas mi snang bar gyur to/ /de nas de'i tshig nyan nas u rgyan du phyin te/ rgyal po indra bhU ti dang mjal te/ rgyal po'i
mchod gnas paNDYi ta lnga brgya dang rtsod pas sus kyang ma thub ste/ thams cad kyis gtsug tu bkur ro/ /de'i tshe rgyal po la rgyu mtshan zhus te gnang ba thob/ rgyal pos
nga'i mchod gnas paNDYi ta smyo bas grong dang srang du tshul ji lta bur 'ong yang gnod par ma byos shig ces dril bsgrags so/ /der paNDYi tas bla ma btsal bas ci zhig na
shing tshong pa rgan po zhig gi bshang ba'i shul nas sbrang ma ser po thib thib 'du ba mthong nas/ slob dpon du nges nas rgyu mtshan gsol bas gsang ba 'dus pa bstan/ de'i
don du gsang ba grub pa dang dgyes rdor gyi sgrub thabs mdzad/ slob dpon de'i sras mo padmo ni phyag rgyar stsal/ de dang lhan cig rgyal po'i yang thog tu bsgrubs pas grub
bo/ /de'i tshe u rgyan gyi mi rnams na re/ rgyal po'i mchod gnas smyo/ des rigs ngan gyi bu mo dang lhan cig 'dug des rgyal po'i rigs kyang lad pas u rgyan gyi yul nyams
so zhes bsgrags pa rgyal pos thos nas yid khong du chud pa slob dpon gyis gzigs nas rgyal po la da de zhag bdun na u rgyan gyi mi thams

cad kyis tsandan gyi mgal bu re khyer la shog /nged kyi slob dpon sreg go /gal te rigs las 'das pa'i dngos grub brnyes na ni 'tshig par mi nus la/ rigs nyams na ni 'chi'o zhes
sgrogs shig de ltar bsgrags pa dang thams cad kyis thabs zab par shes nas slob dpon yab yum me la bsregs te zhag bdun sus kyang ma lta zhig ces bsgo/ zhag bdun na bltas
pas phyogs de mtsho yid du 'ong ba/ de la padmo'i sdong po shin tu rgyas pa/ de'i ze'u 'bru la slob dpon yab yum 'jam dpal yan lag med pa'i rdo rje'i dbyibs su 'od kyi
pa tra sgor re bzhugs pa mthong nas/ thams cad kyis rigs las 'das pa'i dngos grub chen po thob par shes nas bzod par gsol te mtshan sku med rdo rje'am yan lag med pa'i rdo
rjer btags/ des rgyal po'i don du thabs shes grub pa mdzad/ rgyal po indra bhU ti des kyang mchog gi dngos grub brnyes te/ de'i sras mo legs smin ka ra'i don du ye shes
grub pa mdzad/ des kyang grub pa thob/ de lta bu'i rgyal po de la indra bhU ti bar pa zer ba yin/ u rgyan gyi rgyal po la mtshan de ltar thogs pa dgu byung zhes grags/
bsam mi khyab tu slob dpon padma snying rje che/ zhes pa yan lag med pa'i rdo rje la snying rje che zhes bshad/ yang / rta mchog dzi na'i zhal snga dang / /indra bhU ti legs
smin bcas/ /zhes pa rgya nag tu 'khrungs pa'i gshin rje gshed kyi grub thob slob dpon rta mchog dzi na zhes bya ba u rgyan du byon/ DA ki ma rnams la sdigs mdzub gtad
pas bred brgyal/ brgyal sangs pa dang ming po ci 'dod pa khyer cig zer nas gnang ba sbyin/ des 'jam dpal rtsa ba'i rgyud sgyu 'phrul dra ba khri drug stong pa sogs spyan
drangs/ de kha 'jam dpal bshes gnyen/ slob dpon 'di rta mgrin gyi sgrub pa mdzad pa'i dus su rta skad kyis lung pa bkang bas mtshan rta mchog dzi nar thogs zer/ des kyang
indra bhU ti/ yang sgeg pa'i rdo rje gu dha ri zhes pa'i sgeg pa'i rdo rje ni 'jam dpal bshes gnyen gyis 'jam dpal gyi chos sde'i snod du gyur pa su 'dug gzigs pas nor
bu gling nas rnyed de 'jam dpal zhi khro'i dkyil 'khor du dbang bskur ba'i mtshan sgeg pa'i rdo rje/ mu stegs btul ba'i mtshan sna tshogs gzugs/ gzhan byang chub mchog gi
skal ba dang ldan pa/ 'khrungs sa las nor bu gling pa zhes mtshan

bzhi dang ldan pa de'o/ /des sngags don rnam gzigs sogs mdzad/ des gu dhi ra ste/ gu dhi ra zhes pa'i byi'u'i ro 'tsho ba'i zas su mdzad pas/ de skad thogs pa sUrYa singha/
phyis shrI singhar grags pa la bshad/ des sing nga lar bsgrubs pas grub pa thob/ yang / chos kyi zhal snga'i bka' drin las/ /bzang po'i zhal snga nas kyis bstan/ /zhes gsungs
pa'i chos kyi pa/ bcom ldan 'das phyag na rdo rje dngos kyi slob ma/ des rjes su bzung ba mkhas pa chen po bzang po'i zhabs/ des rjes su bzung ba tog tse pa ste/ tog
tse zhabs la phog rma la 'bu zhugs nas shin tu nyen pa sman pas blta ba'i skabs bzang po pa byung ste sman pa ni nad pa/ nad pa ni sman par 'dug go gsungs byin gyis brlabs
pas mchog gi dngos grub brnyes par gyur te bsam mi khyab sogs mdzad/ 'dis yul dbus su phyin nas sha ba ri la sogs pa la gdams pa btab zer/ gzhan de'i slob ma'ang lwa
ba pa'o/ /dge slong ma dpal mo ni rgyal po indra bhU ti chung ba'i a lce rab tu byung ba'i mtshan dpal gyi blo gros ma/ 'phags pa spyan ras gzigs kyis rjes su bzung zhing
rnal 'byor pa thugs kyi rdo rje las yang dag pa'i gdam ngag thob pa/ grub chen phag tshang ba dang lhan cig b.ratal zhugs kyi spyod pa mdzad pas rigs dang b.ratal zhugs
las nyams pa'i skur pa btab pas/ rang gi gri gug gis dbu bcad/ de'i khrag rgyun mgrin par 'khor ba ste/ dbu bcad ma'i tshul gyis mkha' spyod du byon pa/ des rang gi ming
po la bskul nas rab tu byung du bcug rig pa'i gnas la sbyangs/ der yang 'khor med sa nas thabs kyis yang dag pa'i gdam ngag btab ste lo bcu gnyis kyi bar du mnal logs pas
grub pa thob/ des dur khrod du sgom gyin bzhugs pas/ yul de'i rgyal po slob dpon gyi sbyin bdag byed pa de la btsun mo lnga bcu rtsa gcig yod pa lnga bcu ni phyi pa la mos/
chung shos ni sangs rgyas pa la mos pas rgyal po de la rtsi bas/ btsun mo gzhan rnams na re/ rgyal po 'di la rtsi ba sangs rgyas pa'i rnal 'byor pa 'dis lan pas 'di gsad
par bya'o zhes bgros te/ mtshan mo slob dpon dur khrod du sgom pa'i rtsar song ngo / /der slob dpon gyis sku mi snang bar mdzad pas/ sangs rgyas

pa'i rnal 'byor pa bya ba g.yo che ba yin pas bem por brdzus so snyam/ de dum bur byas te zos nas log pa/ lug tu gyur la/ nang par slob dpon gcer bur rgyal po'i 'dun sar byon
no/ /der rgyal pos dris pas ji ltar gyur pa bshad do/ /de nas btsun mo lug tu gyur pa rnams bkug pas bzhi bcu rtsa dgu khugs nas/ slob dpon gyis de dag gi mgor thal lcag
re bsnun pas lwa ba'i dum bu re skyugs pas gcig ma 'grig btsal bas lnga bcu pa rnyed nas sngar ltar byas pas na bza' sngar bzhin du 'grig pas mtshan de man ka mA la ste
lwa ba par thogs so/ /btsun mo rnams kyis bzod par gsol ba bzhes nas lus sngar ltar gyur la/ 'on kyang chad pa'i las su yul de'i khyim pa mo thams cad kyis lham zhar gyon
pa/ sbrul ga shar bcang ba da lta'i bar du'ang 'dug ces u rgyan pa rin chen dpal gsung la/ de lcam sring gis lhan cig skyes grub rtsa 'grel sogs mdzad/ de la rgyal pos/
slob dpon chen po lwa ba pas/ /grong khyer chen po'i srang kha ru/ /lo ni bcu gnyis bar du ni/ /'od gsal bar ni gnyid log pas/ /phyag rgya chen po'i dngos grub thob/ /gnyid
dang bud med chang dang gsum/ /pha rol phyin pa'i skyon yin te/ /gsang sngags sgo nas lam du 'khyer/ /zhes bsngags/ de'i sbyin bdag la'ang indra bhU ti zer/ de'ang dngos
grub brnyes pa'o/ /de lta bu'i u rgyan gyi slob dpon lwa ba pa ma gtogs/ de dag phal cher ArYa de wa yan du byon pa/ gzhan yang u rgyan gyi yul du grub thob pho mo dpag
tu med pa byung / de rnams kyis gsang sngags rnal 'byor bla na med pa'i rgyud sde mang po skal ba ldan pa'i gang zag la gnang bas yul dbus la sogs par 'phel ba yin te/
rgyud sde mang po'i mjug nas kyang u rgyan gyi yul nas byung ba zhes 'byung bas so// // ! yul dbus su gsang sngags dar ba'i tshul ni/ thog mar gsang ba 'dus pa dar te/
'phags lugs pa rnams na re/ bcom ldan 'das kyi phyag na rdo rje/ des rgyal po indra bhU ti/ des klu las gyur pa'i mkha' 'gro ma/ des rgya gar lho phyogs o Da bi sha na'i
rgyal po bi su kalpa zhes bya ba mtshan nyid kyi theg pa la zhugs pa zhig 'di bas khyad par du 'phags pa'i chos shig rnyed na ci ma rung snyam

pa dang / de'i rmi lam na 'di nas byang phyogs u rgyan du song zhig dang / der rig pa 'dzin pa'i sde snod mkha' 'gro ma rnams las rnyed par 'gyur ro zhes lung bstan pa thob
bo/ /de nas gnyid sad de nam langs pa na u rgyan du phyin no/ /de nas rang byung gi lha khang rin po che sna tshogs las grub pa sgo bzhi na gser gyi dril bu bzhi btags pa
zhig yod pa de mthong ba dang sgo bzhi nas phyag byas te/ slar shar sgor bud med mkha' 'gro ma zhig dang phrad do/ /de nas de na re khyod su yin zer/ bdag rgyal po bi su
kalpa yin zhes brjod de bsnyen bkur byas pas/ des khrid nas gsang ba 'dus pa lha sum cu rtsa gnyis kyi dkyil 'khor du bcug cing dbang bskur te rgyud gdam ngag dang bcas
pa gnang ngo / /des yul shar phyogs kyi bye brag ra Da'i bram ze sa ra ha la gnang zer/ rgyal po de ni ston pa'i sras po kho na yin la mtshan sbas pa ste/ thun mong ma yin
pa'i gsang ba zhes pa'i rnal 'byor chen po'i rgyud las dpal lha mo ni grags 'dzin ma'o/ /rdo rje sems dpa' ni sgra gcan 'dzin no/ /zhes gsungs pa dang / slob dpon sa ra
ha 'di nyid kyi bdag byin brlab tu/ rje btsun dpal rdo rje sems dpa' rnal 'byor gyi dbang phyug thams cad kyi snying du sdug pa bla ma'i zhal du son pas rnyed de zhes byung
ba dang / sngags 'chang padma 'byung gnas kyis kun dga' bo la sngags gsan pa lta bur snang ngo / /slob dpon sa ra ha'i lo rgyus ni/ snying rje padma dkar po las/ nga
yongs su mya ngan las 'das nas grong khyer gser gyi bre zhes bya ba na bram ze'i rigs las rab tu byung ba dge slong mkhas pa zhes bya ba dang / yang dag par rgyal ba can
zhes bya ba gnyis 'byung ste/ rdzu 'phrul che ba/ mthu che ba/ dbang che bar grags pa/ gsal ba/ dul ba/ 'jigs pa med pa/ mang du thos pa/ mdo 'dzin pa/ 'dul ba 'dzin pa/
ma mo 'dzin pa/ skye bo mang po la yang dag par ston pa/ yang dag par 'dzin du 'jug pa/ yang dag par gzengs bstod pa/ yang dag par rab tu dga' bar byed pa/ de nyid kyang
tshangs par spyod pa rdzu 'phrul dang bcas pas 'di rgyas par byed pa'i bar du 'gyur gyi zhes gsungs so/ /do ha la sogs pa'i lo rgyus nas ston pa byon nas/

lo sum brgya na byon zhes 'chad/ de sgra gcan 'dzin gyi mkhan por bshad pas phyis skyon yod la/ rdo rje gdan pa'i gsung rgyun las/ de yang dbus 'gyur shar wA rA Na sI'i char
gtogs pa gser gyi bre zhes bya ba'i grong du/ bram ze las drug la mngon par dga' ba'i rigs su tho btsun grub rje'am mkhas pa dang / bde byed bdag po'am yang dag rgyal ba
can zhes bya ba gnyis skyes/ de gnyis kyis bstan bcos thams cad rtogs par gyur pa dang / 'di snyam du bdag cag gi khyim na ni dbang phyug chen po mchod la/ sangs rgyas
bcom ldan 'das kyi gsung rab ni shin tu phul du byung bar snang na/ yu bu cag gi dbang phyug chen po khyad par du 'phags pa yin nam/ 'on te sangs rgyas bcom ldan 'das khyad
par du 'phags pa nges par brtag par bya'o/ /de la ri ti se na dbang phyug chen po dang u ma mngon sum du gnas so zhes thos kyi/ der song la dri'o zhes bgros nas/ der 'bad
pa chen po dang bcas te 'gro bar chas te/ lha dag gis grogs byas pas myur bar phyin te/ lha chen po'i bzhon pa khyu mchog sprin dkar po'i dum bu lta bu bzas la yan pa
mthong ngo / /de mthong bas rab tu dga' ba dang / de'i rjes thogs nyid la lha mo u ma nags tshal na 'bras bu 'thu ba mthong nas gus pa dang bcas pas phyag byas te me tog
rgyas pa'i nags tshal gyi gnas nas yu bu cag gi rje bo gnas so zhes thos nye bar son pa na/ lha chen po 'khor stong gi tshogs kyis bskor ba mthong ngo / /der tshogs kyi
bdag pos lag pa nas bzung ste de'i thad du khyer te gus pas phyag byas so/ /dbang phyug gis khyed cag gang nas 'ong zhes dris pa dang / ji ltar gyur pa smras so/ /de nas
dge slong rnams kyi zas kyi dus la bab pa na ma dros pa'i mtsho la gnas pa'i dgra bcom pa lnga brgya der byon te/ de la lha chen po yab yum 'khor dang bcas pas yo byad thams
cad bstabs te zas zos zin pa dang / de dag las chos nyan/ de rnams log go /de'i tshe dbang phyug gis bram ze spun gnyis la/ gang gi slob ma bdag cag nyin re dga' bas
mchod byed yon tan dam pa ldan/ /'jig rten nyes sel yon tan chen po'i mtshan gyi mchog ni rab tu grags gyur cing / /shin tu dga' ba'i yid kyis yang dag mchod byed tshe na
mya ngan 'das 'drar sems/ /'jig rten gsum gyi bla ma yon tan mnyam med sangs rgyas de ni mkhas pas mchod/ /

de bas khyed cag gis ston pa de nyid dang de'i gsung rab la mchod par bya'o/ /zhes gsungs/ de gnyis kyis mchog bslangs pas nyi zla dang mnyam pa'i tshe sbyin no/ /de nas rang
gi yul du log ste rig byed kyi chos rtswa ltar dor nas/ khyim gyi longs spyod thams cad bgos te gcen gyis shA ri'i bu 'khrungs sar nA lendra btab/ gcung gis rdo rje gdan
byang chub chen po dang bcas pa bzhengs nas mched gnyis ston pa'i sras po sgra gcan 'dzin la rab tu byung ste/ gcen la sgra gcan 'dzin bzang po/ gcung la bIrYa bha dra
zhes btags te sde snod gsum par gyur to/ /de dag theg pa dman pa'i sde snod las khyad par du 'phags pa'i chos shig 'dod pa la mtshan nyid kyi theg pa dang / de las kyang
ches lhag pa zhig 'dod pa la/ mkhan pos gcen la gsang ba 'dus pa'i dkyil 'khor sprul nas de nyid du dbang bskur rgyud bshad man ngag gdams te/ gzhan yang gsang sngags du
ma gsungs so/ /de ltar mched gnyis kyis so sos bzhengs pa'i gtsug lag khang du bzhugs te phyi ltar nyan thos kyi bstan pa legs par bskyangs la/ nang du rdo rje theg pa'i
rnal 'byor la goms par mdzad de lo lnga brgyar nye ba tsam gnas la/ sgra gcan 'dzin gyis klu sgrub rab tu byung bas gdam ngag thams cad byin/ sangs rgyas thod pa'i 'grel
pa sogs mdzad/ klu sgrub la nA lendra gtad de/ klu las gyur ba'i rnal 'byor ma gdol pa'i cha byad can gyis rjes su bzung lhan cig gnas pas/ thams cad kyis bram ze'i rigs
dang / gnas brtan rgyal tshab chen po'i tshul las nyams so zhes skur pa btab pa na mda' srong ba'i tshul gyis dmangs/ btsun mo/ rgyal po rnams la rim pa bzhin/ do ha skor
gsum glur blangs te dpal gyi ri la gshegs nas da lta'i bar du'ang bzhugs so/ /de'i gcung po ni rdo rje gdan du bzhugs pa'i tshe lha 'dre bran du khol gyin mchod rdzas bsags
te tshogs 'khor dang rdo rje gdan la mchod pa mdzad/ de'i tshe rdo rje gdan gyi mi rnams kyi bsam pa la yul gzhan gyi mi rnams mchod pa byed pa la 'ongs ba yin bsam
pa las mi ma yin du mi shes skad/ rdo rje gdan gyi nye 'khor na khrus byed pa'i rdzing dgun stong pa dbyar chus gang ba zhig gi nang du sgom gin bzhugs tshe/ glo bur du chus
gang 'dug slob dpon gzhan du bzhud do sems/ de chu'i ting nge 'dzin la mnyam par

bzhag pa yin/ yang mtsho bskams 'dag pa khal le slob dpon bzhugs pa mthong nas ngo mtshar bar gyur te/ der mtshan tyA yi pa zhes grags so/ /de nyin bzhin khyi mo brgya'i dbus
su bzhugs/ mtshan bzhin khyi mo de dag phyag rgya la bzhes pa las khyi'i slob dpon ku ku ra tsa zhes kyang grags te/ u rgyan nas mahA ma ya'i rgyud spyan drangs la chos
bdun du grags pa'i drug mdzad/ rnal 'byor pa brgyad kyi yab ku ku ri pa de yin/ rgyal po dza'i bla ma'o/ /gcen gyi slob ma'i gtso bo slob dpon klu sgrub yin/ de sngags
lugs la ni phyag rgya chen po mchog gi dngos grub grub par 'dod la/ des gsang 'dus la sogs pa sbyin pa'i slob ma'i mchog bzhi las/ shAkya bshes gnyen gyis rim pa gsum pa
mdzad/ ArYa de was spyod bsdus/ zla ba grags pas sgron gsal sogs/ klu'i byang chub ni slob dpon klu sgrub kyis ma he'i rdzi bo rgas 'khogs pa zhig snod ldan du gzigs nas/
gang gsal dris pas ma he'o/ /der ma he sgom du bcug pas ma he'i ra phug la zug pa dang / bcad pas med par song ba byung nas gdam ngag sbyin te dus las 'das pa bram ze'i
rigs su 'khrungs pa slob dpon las rab tu byung ste/ mtshan nA ga bo dhi klu'i byang chub tu grags/ phyi nang gi grub mtha' thams cad mkhyen pa yi dam lha'i zhal gzigs nas
dkyil 'khor gyi cho ga nyi shu pa la sogs pa mdzad/ b.ratal zhugs kyi spyod pa la zhugs pas mtshan ma tam kir grags te da lta yang dpal gyi ri la bzhugs so zhes grags so/
/yang slob dpon klu sgrub dang / dpal sa ra has rjes su bzung ba ni/ sha ba ri ste/ slob dpon klu sgrub bhangga la'i ri bo'i dgon pa na bzhugs pa'i tshe/ grong khyer te
te na gar mkhan bza' mi lo ki dang gu na gnyis kyi bu tsha glu gar gyis 'tsho ba ming sring gsum 'ongs te glu gar phul bas/ rigs ngan la rnam rtog ma mdzad par nang du bos
kha zas mang po byin pa dang / dad pa rnyed cing der byang chub sems dpa' blo gros rin chen gyi sku 'dra ras bris la bris pa mthong nas 'di ci lags zhus pas/ 'di byang
sems tha mal pas mi mthong ba zhig yin gsungs/ bdag cag la bstan par zhu byas pas/ nga'i spyi gtsug na yod kyi ltos shig gsungs/

de mthong ba'i thabs ci zhu 'tshal zhus pas/ dpal 'khor lo sdom pa'i dkyil 'khor du bcug ste dbang bskur/ rgyud bshad/ gdams pa bstan nas nyams su long zhig gsung nan tan gyis
nyams su blangs pas rgyud dag nas byang chub sems dpa'i zhal mthong ngo / /der do ha glur blangs nas mchod pa phul bas khyod kyis de'i don shes sam gsungs/ mi shes zhu
'tshal zhus pas/ byin gyis brlabs te snying po don gyis dgongs pa bstan pas de kho na nyid kyi rtogs pa thob/ slob dpon gyis rigs kyi bu khyod lho phyogs kyi ston pa sha
ba ri dbang phyug bya ba yin pas 'dir ma sdod par sring mo gnyis phyag rgyar bsten/ gsum ka rngon pa'i chas su zhugs la lho phyogs dpal gyi ri/ sems ngal gso ba'i ri/ yid
pham par byed pa'i ri la song la dbang po yang rab rnams kyi don gyis shig der ming sring rnams kyis rngon pa'i chas su zhugs nas dpal gyi ri la mchog gi dngos grub brnyes
te/ ding sang gi bar du'ang bzhugs/ blo gros rin chen gser sdings pas li tsa byi dri ma med par grags pa la ngos gzung / gzhan lha'i bur 'dod pa mang yang / de ni slob
dpon chen po sa ra ha'i gsang ba'i mtshan te/ klu sgrub kyi rtsa ba'i bla ma de kho na yin la/ 'ga' zhig tu lha'i bu zhes gsungs pa yang de ni 'ja' tshon gyis mtshon pa'i
skur bzhugs pa 'og min gyi lha rnams dang mtshungs pa la dgongs so/ /sa ra has sam/ de dang ri khrod dbang phyug gnyis kas rjes su bzung ba ni lU yi pa ste/ u rgyan gyi
yul du yab yig mkhan zla ba rol pa'i dpal zhes bya ba'i sras su 'khrungs kun tu dge bar ming btags/ cher skyes pa dang yig rtsis dang sgyu rtsal gyi gnas la sogs rig pa
du ma bslabs/ de'i tshe sa ra ha yab sras dang mjal nas bsnyen bkur dang mchod pas mnyes par byas te rjes su gzung bar gsol ba btab pas dpal 'khor lo sdom pa'i dkyil 'khor
du dbang bskur/ rgyud bshad/ man ngag bstan/ der sgrub pa la brtson par mdzad/ u rgyan gyi yul chos kyi tshes bcu rnam gnyis la dur khrod du mchod pa la 'gro bas/ de'i
rjes la phar phyin/ gzhan tsho gyes tshar ba dang skyes pa dang

bud med dum gcig skye ba bdun pa'i ro gcig mdun du bzhag ste sgeg cing rol pa'i cha byad du 'dug pa la phyag dang mchod pa byas/ de rnams kyis zhal nas dam tshig gi rdzas de
chod la nged rnams la drongs/ kha na ma tho ba med pa nyon mongs pa dang ma 'dres pa'i zas yin pas khyod rang kham gcig zo gsungs nas/ tsham tshom med par zos pas/ de rnams
shin tu mnyes nas/ 'khor lo sdom pa'i dkyil 'khor du song nas/ der slob dpon bcug dbang bskur/ rang byin gyis brlabs pa'i nyams myong gi bde ba mtshon byed dpe'i ye
shes rgyud la skyes nas/ de nyid brtan zhing bogs dbyung pa'i phyir gdams pa dang / rjes su bstan pa yang mdzad nas tshe 'di nyid la mchog gi dngos grub mtshon bya don gyi
ye shes myur du rtogs pa'i phyir bskul ba'i tshig rkang pa brgyad pa spangs nas ni/ /'khor ba'i mngag gzhug dor nas su/ /rdo rje sems dpa' rgyal po che/ /yang dang yang
du bskul bar bya/ /zhes gsungs nas mi snang bar gyur to/ /de'i don bsams pas sgrub pa la rtse gcig tu 'bad dgos par dgongs nas bhangga lar byon/ 'tsho ba gang la rten snyam
pa dang / bsod snyoms la sogs pa ni rnam par g.yeng / shing thog la sogs pa ni dgun dkon/ nya pa mang pos nya bsad nas lto'i phung po chen po spungs nas de la bya dang
khyi za zhing 'dug pas/ bdag med cing rtsol ba chung bar gzigs nas/ de'i phyogs gcig tu bzhugs/ 'tsho ba nya lto yis mdzad cing rtse gcig tu nyams su blangs pas phyag rgya
chen po mchog gi dngos grub brnyes gsol zas las mtshan du thogs pa lU yi pa zhes grags so/ /de nas rgya gar lho phyogs dang nye ba o Di bi sha'i yul grong khyer ku mA
ra kShe tra gzhon nu ma'i zhing zhes bya ba rgyal po bi ma la tsandra zhes bya ba rgyal srid kyi 'byor pa bdun dang ldan pa zhig yod pa de 'dul ba'i dus la bab par gzigs
nas der byon pa dang / rgyal po de skyed mos tshal du me tog ku mu ta'i dga' ston la 'byon pa la/ grong khyer pa rnams kyis lam dang srang bar thams cad phyag bdar byas/
dri zhim po'i chus chag chag btab/ me tog sna tshogs gcal du bkram/ skyed tshal du rin po che sna tshogs kyi khri bshams pa la slob dpon smyon pa'i cha byad kyis bzhugs
so/ /de'i tshe rgyal po dpung dang bcas pa byon pa'i sngon du/ mdun na 'don rta pa sum cu rtsa

gnyis kyis bkra shis kyi bum pa thogs te 'ongs pa dang / slob dpon khri la mthong ba dang / bkra mi shis snyam nas bskrad par bsams te phar song zhes smras pas lan med/ de
rnams kyis lag pa nas bzung ste brdeg pas bsgul bar ma nus/ ma rangs te ha ha zhes khrel bgad byas so/ /slob dpon bzhengs nas sdig mdzub mdzad de/ ma lus pa 'di ji tsam yin
de 'jig rten gsum po ji tsam yin/ /de cha nyid kyi gcig ni mi bdag gzhan ni de yi g.yog yin na/ /blo bzang de yang gzhan gyi dam pa'i spyod la bzhad bgad byed pa ni/ /e
ma 'khor ba ngo mtshar che ba 'di la smra mang ci zhig dgos/ /zhes dang po sgrub pa la bzhugs nas de'i bar la phal pa'i tshig de las ma gsungs/ de nas bram ze de dag skyengs
nas nang du log ste rgyal po la bsnyad pas khros te/ de'i steng du dpung gi tshogs thongs la brlag par gyis shig de bzhin byas pa dang / slob dpon gyis sdang mig gis
bltas nas ha ha hi hi zhes bgad pas dpung tshogs thams cad smyo nas ha ha hi hi zer zhing bros so/ /der rgyal po skrag nas bzod gsol ma byas na rgyal khams phung ste 'gro
snyam nas/ myur bar slob dpon gyi rtsar 'ongs te/ glang po chen po las babs nas maNDYal phul bzod par gsol bas sngar gyi rnams rnal du tshud do/ /de nas rgyal pos khyod
su yin zhes brjod pas/ slob dpon na re/ khyod su yin zer/ rgyal po yin byas pas/ nga'ang rgyal po yin zer/ 'o na khyod kyi rgyal po'i longs spyod rnams ga re byas pas/
slob dpon gyis sa gzhi mal stan chen po yin te lag pa'i blo rten 'bol ba khri/ /zla ba'i 'od zer sgron ma gsal zhing bsil g.yab rjes su mthun pa'i rlung / /rgya che nam mkha'i
bla bre chags bral stong pa'i bud med la spyod cing / /e ma rgyal ltar srid na 'jigs med bder nyal rnal 'byor chen po yin/ /zhes gsungs pas/ rgyal po dad nas slob dpon
glang po che la bskyon te pho brang du spyan drangs/ mchod de gdam ngag zhus pa na/ khyod ni rigs kyis snyems pa'i gang zag yin/ snod du mi rung ngo gsungs pas/ rgyal
srid spong bar khas blangs nas zhus pas/ de nyid du bde mchog 'khor lo'i dkyil 'khor sprul te dbang bzhi rdzogs par bskur/ rang byin gyis brlabs pas bde ba nyams myong

rgyud la skyes/ blon po bram ze gtsang sbra la dga' zhing rigs la mchog tu 'dzin pa yin pas nga rnal 'byor pa sha za/ chang 'thung de la khyod mos sam/ mos so byas pas/ de'ang
rjes su bzung / de nas rgyal blon gnyis la gdam ngag 'bogs par dgongs nas/ gnas lugs phyag rgya chen po'i don la sems gtod du bcug mkhyen bzhin du khyed gnyis da lta
sems gang la 'phro zhes dris pas/ rgyal po na re smad 'tshong ma la'o/ /blon po na re Ding gi'i sgra la'o zer/ de nas slob dpon gyis Ding gi'i sgra la gzhi byas te bstan
pa ni/ Ding gi'i sgra de tshogs nas 'dug gam/ tho ba dang skyes bu'i rtsol ba sogs gang la 'dug rtog shig de gnyis kyis brtags pas ya gyal gang la'ang med tshogs pa las 'byung
bar shes nas gsol pa/ de dper mdzad de phyag rgya chen po de rtogs par byed pa'i thabs bla ma'i gdam ngag dang / slob ma'i mos gus dang / rtsol ba rkyang pa re las
mi 'byung zhing / de rnams tshogs pa las rtogs te/ de'i phyir chos thams cad rten cing 'brel bar 'byung ba yin pas/ lam mngon par rtogs pa la slobs shig ces bsgo/ de gnyis
kyis bsgom bya mngon par rtogs pa gang lags zhes zhus pa mngon rtogs gzhung du bkod/ de nas rgyal po'i rigs kyi nga rgyal bcag pa'i ched du/ khyod kyi 'byor pa cha gsum
du bgos la gcig bram ze dang dge sbyong la phul/ gcig phongs pa la sbyin/ gcig rgyal srid 'dzin pa la zhog la/ rang gcer bur phyung lus la thal bas byugs/ 'doms la car ras
dkris la/ dbyug pa dang slong phor thogs/ btsun mo rnams thongs/ 'di nas lho phyogs kyi rgyud na o ra pu ri khur ba'i grong khyer zhes bya ba na rdo rje rnal 'byor ma
smad 'tshong ma'i cha byad 'dzin pa zhig yod/ de'i drung du song la nyin mo zhing las/ nang nub rkang pa 'khrud pa dang bsku mnye/ de'i rtsar nyal po la 'ongs pa dag dgug
pa'i g.yog gyis/ nub mo sgrub pa gyis/ de ltar byas na lo bcu gnyis na bud med stong phrag bcu bzhi dang bcas pa grub pa thob par 'gyur ro/ /de nas de la dha ri ka pa zhes
grags so/ /blon po la bram ze'i rigs kyi nga rgyal spang ba'i ched du/ gzhon nu'i grong khyer de nyid kyi chang 'tshong ma zhig gi drung du btang ste/ nyin chu 'chu

ba/ chang gis gzi ba'i skyugs pa dang go la zos pa'i rtsigs ma kun 'phyag pa sogs g.yog gyis/ nub sgrub pa gyis/ de ltar byas na lo bcu gnyis na grub pa thob nas yul khams
de smin par byas/ mthar mi phyugs thams cad mkha' spyod du 'gro bar 'gyur ro zhes lung bstan/ slob dpon spyod pa la gshegs/ rgyal pos rgyal srid bor btsun mo stong phrag
bcu gnyis kyi nang nas thon te khur ba'i grong du ji ltar bsgo ba ltar byas pa'i lo bcu gnyis kyi mthar/ nub cig nyal po la 'ongs pa'i skyes pa zhig phyi rol du phyin tsa
na/ sgo drung gi khol po'i spyil po la me 'bar ba mthong nas bltas pas gtum mo'i 'od du 'dug nas/ mi de na re bdag cag gis ma legs pa byas pa bzod par gsol dgos zhes smad
'tshong ma la bgyis so/ /der de gnyis kyis phyin nas/ khyed dngos grub thob pa zhig ste bdag cag gi nyes pa bzod par bzhes la rjes su bzung du gsol ces byas pas/ tshogs
'khor shoms shig zer/ DA ma ru dkrol bas bud med stong phrag bcu bzhi 'dus/ nub mo tshogs 'khor byas/ tho rangs thams cad grub pa thob ste mkha' spyod du gshegs so/ /sngar
gyi skyes pa de gcig pu lus pa na/ bdag ji ltar byed zhus pas/ grong khyer 'di'i dbus na rdo'i glang po che zhig yod/ de da lta kha nub tu bltas/ lo re la til re'i tshad
tsam nur nas kha shar du bltas tsa na khur ba'i grong gi mi rnams kyang der skyes te khyod dang bcas pa thams cad kyis mkha' spyod thob/ da lta khyod la skal ba med ces
gsung ngo / /blon pos kyang sngar ji ltar gsungs pa ltar byas pas/ bcu gnyis kyi mthar sngar bzhin gyur pa la chang 'tshong ma de dang gzhon nu ma'i zhing gi mi phyugs
thams cad mkha' spyod du song nas tshar gcig yul de stongs par gyur te/ blon po de la Ding gi pa zhes grags so/ /dha ri ka pas rdo rje dril bu pa byin gyis brlabs te/ de
ni rgya gar shar phyogs pa randra'i rgyal po'i sras su 'khrungs yab 'das pa dang rgyal tshab tu mnga' gsol bas/ rgyal srid la snying po med pa gzigs nas bros te nA lendrar
byon/ mkhan po rgyal ba'i lha la rab tu byung / mtshan blo gros snying po'i dpal du btags/ rig pa'i gnas la sbyangs pa phyi nang gi grub pa'i mtha' thams cad kyi pha rol
tu byon/ de'i tshe mu stegs ral pa can zhig rgyal po la dpang po bcol nas

bstan pa dpang du btsugs nas rtsod pa byed du byung ba paNDYi ta gzhan gyis ma nus nas/ slob dpon gyis de pham par byas te nang pa'i bstan pa la bcug pas/ slob dpon dgra las
rgyal zhes grags so/ /de'i tshe rgyal pos bla mar bzung nas sde snod gsum la 'chad nyan mdzad pa'i skabs/ dha ri ka pa dang mjal gus pas btud de rjes su 'dzin par gsol
ba btab pas/ des dpal 'khor lo sdom pa'i dkyil 'khor du dbang bskur/ rgyud bshad/ man ngag byin nas dben par song la sgrub shig ces lung bstan/ der bhangga la'i nags gseb
dben pa gcig tu bzhugs/ re zhig na khyod u rgyan du song zhig phag rdzi mo zhig gis rjes su 'dzin pa 'gyur ro zhes nam mkha' las sgra byung / der phyin nas phag rdzi mo
mthong tshad la phyag phul gsol ba btab pas lan ci yang ma byung bas thugs chad la khad na/ phag rdzi rgan mo mdog mi sdug pa gos srul pa/ res bgad res ngu ba zhig byung
ba la phyag dang mchod pa byas te rgyu mtshan dris pas/ sngags dar yang nyams su len pa nyung bas so zer/ de mkha' 'gro mar shes te zhabs spyi bor blangs nas rjes su 'dzin
par zhus pas/ des gzugs dngos bstan nas dpal 'khor lo sdom pa'i dkyil 'khor du dbang bskur/ rgyud bshad/ rim pa lnga la sogs pa'i gdam ngag btab nas lho phyogs su sgoms
shig gsungs lung bstan/ de nas der byon lho phyogs o Di bi sha zhes bya ba'i yul gyi nags khrod dben pa zhig na sgrub pa snying por mdzad kyin bzhugs so/ /skabs shig yul
de'i rgyal po sos ka skyo ba bsang zhing 'phong rtse ba'i don du rngon pa la 'ongs pas slob dpon mthong ste/ dge slong de gzugs shin tu rid pa/ lus nyi lhags kyis gzir zhing
'tsho bar byed pa'i dngos po gang yang med par mthong nas snying rje skyes te/ ngas zas byin gyi grong du 'dong ngo / /de'i tshe slob dpon rim pa lnga la blo sbyong
ba'i rim pa gsum pa dam tshig gi phyag rgya sgrub pa'i skabs su bab/ mngon par shes pas gzigs pas/ phyag rgyas 'grub par gzigs nas/ dngos rnams yongs su shes pa'i mkhas pa
rnams la brnyas par mi bya ste/ /de ni rtswa rtse chung ba bas kyang chung ba'i 'byor bas 'khyig min pa/ /rgyun mi chad par chang 'dzag pa yi

'gram lhang nag por gyur pa yis/ /glang chen rnams ni padma'i skud pa phra mos 'khyig par mi nus bzhin/ /zhes gsungs pa dang / rgyal po khros nas 'di grong du sma phab par
bya'o snyam grong du slebs nas/ nags gseb kyi btsun pa 'di grong khyer du sus sma 'bebs par nus pa de la bya dga' chen po ster ro zhes dril bsgrags so/ /de'i tshe chang 'tshong
ma zhig la bu mo mdzes ma padma can gyi rigs su gyur pa zhig yod pa'i ma na re/ ngas grong du sma dbab par bya'o zhes khas blangs so/ /de nas dgos pa'i yo byad ni
rgyal pos bsrings/ smad 'tshong ma des slob dpon la bsnyen bkur lan mang du byas te/ skabs shig rang gi bu mo des slob dpon gyi zhabs tog byas par zhus pas/ dgos pa ldan
par gzigs nas gnang ste/ de dbang gis smin par bya ba nas brtsams te rgyud dag pa bsgrubs nas phyag rgyar bsten te rim pa lnga pa mthar phyin gyi bar du bsgrubs so/ /de nas
b.ratal zhugs kyi spyod pas o Di bi sha'i grong khyer pa rnams 'dul ba'i dus la bab par mkhyen nas/ sprul pa'i bu dang bu mo gnyis shig kyang sprul lo/ /de nas rgyal pos
chang 'tshong ma la mngags te dus ston gyi tshe/ rgyal po dgung du bzhugs pa'i khrom gyi dbus su byon/ bu ni g.yas na/ bu mo ni g.yon na/ slob dpon ni rwa'i shor zhal
zhal du bcug jo mos chang 'dren pa kun gyis mthong bar gyur pa dang / rgyal pos gtsos pa thams cad kyis sngar gyi glu de blangs nas/ rgyal pos spyan drangs pa'i tshe mi 'ong
la/ chang 'tshong ma'i bu mos bos pa'i tshe 'ong ba zhes khrel bgad btab pa dang / slob dpon gyis nus pa bstan pa'i dus yin par dgongs te/ rwa'i shor zhal de sa la brdabs
pas sa 'og rim pa bdun phug nas 'og nas chang gi mtsho chen po rdol/ slob dpon nyid he ru ka btsun mo ni rdo rje phag mo/ sprul pa'i sras gnyis rdo rje dang dril bur
byas te nam mkha' la gshegs so/ /de'i tshe chang gi mtshos khengs te thams cad der dim du nye nas rgyal po la sogs pa thams cad kyis slob dpon la bzod par gsol bas/ thugs
rje chen po la gsol ba thob cig gsungs/ thams cad kyis na mo lo ke shwa ra ya zhes gsol ba

btab pas mtsho de'i dbus nas thugs rje chen po'i sku zhig byung / de la chang thams cad bskor ba lan bdun byas nas 'og tu song ste gnod pa med/ thugs rje chen po rang byung
de'ang da lta'i bar du bzhugs/ dus de'i tshe phyogs de la chang gi dri chen po 'byung ba yin zhes grags so/ /des bde mchog gi phyi dang lus dkyil rim pa lnga pa bdag byin
gyis brlab pa sogs mdzad do/ /bde mchog lo dril ba'i bod kyi mkhan po rnams/ de'i slob ma rus sbal zhabs/ de'i slob ma dza landha ri pa/ de'i slob ma nag po spyod pa dang
/ rang byin brlabs kyi brgyud pa la/ de'i slob ma a wa dhU ti pa/ de'i slob ma nag po spyod pa chos kyi rdo rje zhes 'dren/ rje btsun mar pa'i zhal snga nas de nyid kyi
slob ma tsArYa pa ste/ nag po spyod pa yin par bzhed/ 'gal ba med do/ /de'i lo rgyus ni/ shar phyogs bhangga la'i bye brag o ru bi sha'i yul du rje rigs su 'khrungs/ ku
su lu'i bla ma zhig dang mjal te dgyes rdor zhus/ skabs shig slob dpon dza landha ri pa mjal te/ bde mchog 'khor lo'i dbang rgyud man ngag gsan sgrub pa mdzad/ lta stangs
bzhi grub pa tsam gyis nus pa skyes slob ma bskyangs/ rdo rje dril bu pa dang mjal/ de'i tshe bla ma dza landha ri pas u rgyan du rgyan byin gyis brlabs pa zhu ba la brdzangs
te/ khyod rnal 'byor ma gzhan gyi cha byad la ma lta bar/ nangs kyi gral gzhug na bzhin mi sdug pa/ na bza' srul ba/ zhwa srul po gyon pa/ so mi legs pa yas sos ma
mchu mnan pa zhig 'ong gi de la phyag tshol me tog phul la/ slob dpon dza landha ri pas rgyan 'di byin gyis rlob tu btang ba yin zhus shig gsungs nas phyin pas/ de kho na
bzhin du byung nas phyag dang me tog phul zhu ba byas pas 'dzum bstan nas rgyan la byin rlabs mdzad de/ 'di slob dpon dza landha ri pa dang ma mjal bar kha ma phyes cig
gsungs nas gtad do/ /de khur nas 'ongs pa'i lam du sems tsag tsag byed nas rgyan kha 'byed 'dod de/ phye nas lus la btags pas khru gang tsam gyi nam mkha' la 'gro ba dang
/ mngon shes ci rigs pa shar bas rgyan sbed pa'i rgyu mtshan der 'dug snyam ste/ slar sbas te slob

dpon la phul bas/ des rig nas cung mi dgyes so/ /de nas spyod pa la 'gro bar bzhed de/ 'khor gyi nang du nged spyod pa la 'gro bas spro ba rnams lta gon gyis shig ces bsgrags
te/ slob dpon la zhur phyin pas/ slob dpon gyis spyod pa byed pa la drod thob cing tshar gcod rjes 'dzin gyi nus pa dgos pas khyod kyi nus pa ston dang gsung / der stag
rengs pa dang / kriShNa sa ra dgug pa dang / ma he rgod la dbang dang / shing thog sa la ltung ba'i lta stangs mdzad pas grub bo/ /da khrol gsungs pa dang dgrol ma nus/
spyod pa byed pa la rnam shes dang ye shes kyi las cha mnyam pa tshar gcod rjes 'dzin gnyis ka nus pa dgos pa yin pas rjes 'dzin mi nus pa 'dug pas spyod pa la ma 'gro gsung
/ slob dpon gyis de dag bkrol te btang ngo / /bdag gis 'khor gyi nang du 'gro bar bsgrags zin pas gshol na ngo tsha/ bla ma'i rgyan gnang na nus pas cis kyang 'gro ba
zhu/ rgyan yang gnang dgos zhus pas rgyan gnang / cis kyang 'gro na shar de wi ko Tar ma 'gro zhig de'i rnal 'byor ma rnams mi bsrun pas bar du gcod par 'gyur ro gsung
/ de 'khor rnal 'byor pa bdun cu rtsa gnyis kyis ni bskor/ zhabs khru gang tsam gyi sa la ma reg par ni gshegs/ gdugs bdun 'dzin pa med par nam mkha' la 'gro/ DA ma ru bdun
'khrol mkhan med par sgra grags bzhin rgyu bas/ dza landha ra nas yul sde chen po bcu gsum brgal te shar phyogs bhangga lar 'gro bar bzhed do/ /ganggA'i 'gram du sleb
pa dang mdze mo zhig chu la sgrol la grong pha gi'i 'dabs su skyol zer ba la/ 'di'i rnag khrag 'dzag pas rgyan chud 'dza'/ 'gos na tshe gcig sangs rgyas sgrub pa'i bar chad
du 'gyur snyam nas ma khur ro/ /der slob ma gzhan rnams kyis kyang ma bsgral/ slob dpon gyis chu la na bza' bting nas bzhud pas ma bying pas nga rgyal skyes te/ bla ma
la'ang 'di tsam las med snyam pa dang chur bying ba dang bla ma la mos gus byas pas 'thon no/ /der 'khor gyi gseb nas dge tshul tshem bu pa zhes bya bas stod g.yogs kyi
gseb tu mdze mo khur te phyin pas ganggA'i dbus su slebs pa dang / mdze mo rdo rje phag

mor byas/ dge tshul he ru kar byas nas/ khyod kyis spyod pa mi nus par 'dug gis ma byed/ cis kyang 'gro na de wi ko Tar ma 'gro gsungs nas de mkha' spyod du song ngo / /de
nas phar phyin pas rmon pa zhig dang phrad pas des chang sa 'og tu bcug 'dug pa blangs pas ma ster te/ ma tshad kyi rdo ba zhig la chu bag tsam 'dug pa nas 'thung zer/ des
mi ngoms byas pas/ 'thung nus par gyis ngoms par bya yi zer/ de 'thungs pas ma zad/ der rmon pa'i glang la sdigs mdzub byas pas glang shi nas/ khyod sangs rgyas pa'i rnal
'byor par 'dug pas da gsos zer bas ma nus so/ /der rmon pa rang gis bslangs nas zhing rmo zhing 'dug go /de nas phar byon pas skyed mos tshal zhig na shing thog dzambi
ra bya ba chu skyur po 'byung ba zhig bu mos srung zhing 'dug pa bslangs pas/ khyod rnal 'byor par 'dug pas nus pa med dam phob la zo zer/ der lta stangs byas pas shing
thog brul/ bu mos mig btegs byas pa tsam gyis slar 'byor zhing song / yang phar phyin pas lha khang zhig na mi zhig brgyad stong pa klog cing 'dug pa la/ khyod paNDYi ta'am/
rnal 'byor pa'am/ dge bsnyen nam ci dris pas/ rnal 'byor pa'o/ /rnal 'byor bya ba klog byed dam/ 'o na khyod kyis klog dang zer ba la/ slob dpon gyis klog pas ma shes
so/ /de nas slob dpon dpon slob bhangga lar byon te/ de'i rgyal po rol pa'i zla ba dang / blon po dge ba'i mgon po'i grong du nye bar phebs/ rgyal po phyi rol pa yin/ blon
po sangs rgyas pa yin pas/ blon pos bsu ba dang bsnyen bkur byas te/ bdag gi lha khang na thugs rje chen po dbang phyug gi gzugs su byas pa zhig bzos yod pa'i rab gnas
zhu byas pas/ de ring nyid du bya'o gsung / yo byad ci dgos zer bas ci'ang mi dgos/ me tog cig sku'i spyi bor bzhag nas su pra tiShTha zhes brjod de rab gnas zin no gsung
/ de la yid ma ches pas/ slob dpon gyis me tog phog ste gshegs pas sku de'ang phyi la 'brangs so/ /blon po yid ches nas gsol ba btab pas/ yang me tog spyi bor bzhag nas
su pra tiShTha zhes brjod pas mi mang pos spyan drangs kyang ma theg nas/ de nyid du lha khang brtsigs so/ /blon po de la bde mchog gi dbang bskur sgrub thabs sbyin/ des
gsangs nas bde mchog gi ras bris bzhengs kyang / rgyal pos blon po gzhan la thos nas

bden snyam med/ de'i tshe blon po rang gi grogs po zhig gis bris sku gzhan du ma bskyal na rgyal pos tshor nas chad pa 'ong ngo zer/ bden snyam ste/ bris sku na bza' mang po
dang bcas te grong khyer gyi lho phyogs sgo nas khur bas/ sgo ba na re 'di tsam gyi rgya 'debs pa ci yod zer kha phye bas bris sku byung / des rgyal po'i drung du khyer
te bstan pas/ blon po gzhan rnams na re/ rgyal po'i lha yis gdan byas pa'i lha 'bri ba 'di srog dang nor gnyis ka las phral bar rigs so zhes zer ba dang / rgyal po na re/
de ni ma yin te bya ba brtag gin byed dgos pas brtag go /blon po bkug ste/ 'di khyod kyis dran pa yin na khyod gsod/ khyod kyi slob dpon gyis dran pa yin na slob dpon gsod
pa yin byas pas/ blon po na re/ nged dang slob dpon gyis dran pa min/ sangs rgyas pa'i rgyud nas bshad pa yin byas pas/ de bden na 'dis gdan byas pa'i 'jigs byed dang
dus mtshan bris/ khyod kyi 'di dang gnyis nged kyi lha khang du gshibs/ zhal g.yogs nas zhag bdun du mchod pa byas la zhal phye nas ji ltar 'dug pa'i nus pa 'gran no zhes
zer/ de bzhin du byed par byas nas blon pos slob dpon la bsnyad pas/ slob dpon na re/ bcom ldan 'das dbang phyug gis rdzi bar ga la nus gsungs nas dur khrod du tshogs kyi
'khor lo bskor/ de'i tshe mi sngon po thod rlon thogs pa zhig byung nas tshogs dpon ngas bya zer ba la/ nga nyid kyis tshogs dpon byed do zhes gsungs pa'i mod la/ de he
ru kar gyur nas 'di skad du/ mdze mo de yang mdze mo ma yin rdo rje phag mo'i rnam 'phrul yin/ /zhing rmod de yang zhing rmod ma yin he ru ka yi rnam 'phrul yin/ /mdzes
ma de yang bu mo ma yin he ru ka yi rnam 'phrul yin/ /klog mkhan de yang klog mkhan ma yin he ru ka yi rnam 'phrul yin/ /thod pa can yang thod pa can min he ru ka yi rnam
'phrul yin/ /tshe 'dir mchog min gzhan du gzhung drug rtsoms shig bar dor sangs rgyas 'grub/ /ces gsungs/ der slob dpon gyis/ khyod kyi zhabs kyis mnyam par mnan na 'og
gi klu yang 'jigs 'gyur shes te zhabs g.yon bskum par

gnas/ /khyod kyi phyag rnams drang por bsrang na phyogs skyong rnams kyang skrag 'gyur shes te phyag rnams bskum par gnas/ /gtsug tor drang por bsrang na tshangs pa'i 'jig
rten 'jig 'gyur shes te dbu ni cung zad yo bar gnas/ /rje btsun khyod kyi sku ni gar dgos pa dang ldan pas bdag ni khyod la shin tu gus pas bstod/ /srid pa gsum 'bar sku
ni rjes chags dul bar ldan/ /'od zer sngon po stong ldan nyi ma brgya 'od ldan/ /rnam mang sku dang cha lugs rjes chags sems par ldan/ /he ru ka dpal bsngags pa lhan cig
gar byed shog /ces gsungs pas/ he ru ka ha ha hi hi ho zhes gsungs nas mi snang bar gyur to/ /de nas zhag bdun thems te bris sku bltas pas/ bcom ldan 'das ni 'od dang ldan
la/ bris sku gcig pu'ang go zlog nas 'jigs byed dus mtshan mnan pa'i he ru kar gyur pas/ rgyal po 'khor bcas shin tu dad par gyur te/ slob dpon rgyal pos pho brang du spyan
drangs/ der slob dpon gyis rgyal blon gyis zhus pa'i don dang / lung bstan pa'i phyir nag po pa'i gzhung drug tu grags pa mdzad/ rgyal po la'ang bde mchog gi dbang dang
/ rgyud dang / man ngag thams cad byin pas yul de sangs rgyas par bsgyur ro/ /de nas slob dpon de wi ko Tar byon pa dang / bu mo gcig 'bras rdung ba la bslangs pas ma
ster nas/ slob dpon gyis 'bras kyi tshoms la lta stangs byas pas bkas pa na/ mos kyang slob dpon la lta stangs byas pas zhal nas khrag byung ba de der mid/ bzhugs sar sleb
pa dang bsnyung nas/ bla ma'i bka' bcag pa'i nyes pa byung bas yul nyi shu rtsa bzhir tshogs 'khor byed du song la/ de nas me tog dang sman long la shog gsungs 'khor rnams
btang bas/ de dag gis kyang de bzhin byas te 'khor ba'i lam du khrus kyi rdzing bu zhig na bud med mang po khrus byed pa rnams na re/ khrus mi byed dam zer/ long med
slob dpon bsnyung bas myur bar 'gro'o byas pas/ de rnams na re/ bsnyung ba dwangs so/ /der khong rnams kyis khrus byas pa dang / sman rnams bud med de rnams kyis khyer nas
nam mkha' la song ngo / /der phyin pa

dang slob dpon bsnyung ba ma drag pas mkha' 'gro ma'i bar chad du shes so/ /der slob dpon gyi zhal nas da res mkha' 'gro'i bar chad byung bas lus 'di bor te bar dor sangs rgyas
thob par bya'o zhes gsungs nas grongs so/ /der bar chad byed pa'i mkha' 'gro ma de rnams slob ma gu pa zhes bya bas btul lo/ /nag po spyod pa rang gi slob ma rnam rgyal
zhabs de dha ri ka pa'i yang slob ma/ gu pa la'ang gtugs zer/ de'i slob ma tilli pa'o bde mchog mkhan po byin zer ro/ /rgyal ba'i lha'i mkhan bu dpal ldan chos skyong
gi lo rgyus ni/ rgyal srid spangs nas mkhan po rgyal ba'i lha las rab tu byung shrI dharma pA la zhes gsol/ mkhan po nyid dang slob dpon dbyig gnyen la sogs pa bsten/ phyi
nang gi rig pa'i gnas thams cad thugs su chud/ sems tsam gyi grub pa'i mtha' smra ba'i khyu mchog tu grags mkhan po las 'khor lo bde mchog gi gdam ngag thob/ dbyig gnyen
gyis dpal nA lendra'i gtsug lag khang dge 'dun dang bcas pa gtad nas der bstan pa yun ring du bskyangs/ de nas 'khor lo sdom pa'i sgrub pa mdzad/ yun ring po song yang
rtags ma byung nas mi 'tsham pa du ma byung bas thugs mug ste/ da phan chos brtsam pa dang / 'chad pa dang / dge 'dun gyi bya ba las yi dam gyi sgrub pa mi byed do/ /zhes
dam bcas nas dpyid zla tha chung gi nyi shu gnyis kyi nub mo 'phreng ba phyag khang du bskyur nas ci bder gnas so/ /de'i nub mo rmi lam du bdag med ma tha mal gyi bud med
sngon mo'i gzugs su byon te/ rigs kyi bu tshul bzhin ma yin pa'i spyod pa de lta bu byed pa ma legs pas 'phreng ba long dri zhim po'i chus khrus/ bshags sdom legs par
gyis la tshul bzhin du sgrub pa gyis shig khyod kyis las bsags pa'i lha nga yin pas/ ngas byin gyis brlabs kyi/ khyod kyis dngos grub myur du thob par 'gyur ro zhes gsungs
nas mi snang bar gyur/ de nas mnal sad de 'gyod pa skyes nas nyi shu gsum gyi nyin mo 'phreng ba blangs lung bstan pa bzhin byas pas/ de'i nub mo sprul pa'i sku ye shes
kyi snang ba lha mo bco lnga'i dkyil 'khor gyi rnam par byon te/ dbang bzhi rdzogs par bskur bas sa dang po mthong lam gyi ye shes skyes/ nyi shu dgu'i nub mo sa

drug gi rtogs pa shar ro/ /sngar mi 'tsham pa byung nas thugs mug pa de ting nge 'dzin gyi drod rtags yin par mkhyen/ de lta bu'i rtogs pa skyong zhing rang gi brang khang
na bzhugs pa la grwa pas dus khyad par can gyi mchod pa'i yo byad la sha chang khyer te 'gro ba mthong nas/ sgo gseng las bltas pas bud med bco lnga dang lhan cig 'dug go
/dge 'dun bgros nas gnas nas phyung ngo / /der bdag nyid kyis kyang ngan par zhal gyis bzhes pas mtshan bi rU pAkShar thogs/ de nas wA rA Na sI'i rgyal po mu stegs la dad
pa 'dul bar gshegs nas ganggA'i 'gram du phebs pa dang / nga ngan pa yin pas chu la reg tu mi btub pas chu khyod kyis lam phye zhig ces brjod pas chu bo gyen la log ste
gram pa skam shar gyis byung ba la gshegs pas/ dge 'dun gyis grub pa thob par shes nas bzod par gsol/ wA rA Na sIr lo gcig ting nge 'dzin la bzhugs pas sku nyi lhags kyis
gdungs pas sngo skya 'jigs su rung bar gyur/ der mu stegs pa'am sangs rgyas pa the tshom nas/ rgyal po gho nanta tsakra bya ba des mu stegs yin na 'o rgyal te 'ong pas
nang du spyan 'dren/ sangs rgyas pa yin na wA rA Na sIr gnod pa bskyal dogs yod pas bskrad dgos pas rtogs shig zer/ brtags pas ma rtogs te/ rgyal po'i drung du khrid la shog
zer khrid nas yongs ba'i lam du 'bu dang phye ma leb la sogs pa'i srog chags mang po khar bcug pas mi rnams na re ngan pa zer/ kha nas gsos te spur bas kyang ngan pa
zer ba la/ slob dpon gyis/ srog chags mang po bsad kyang ngan pa zer/ srog chags mang po gsos kyang ngan pa zer/ bdag gis ji ltar bya ba ma shes sogs gsungs/ rgyal po'i drung
du sleb pa dang / rgyal pos phyi nang gang yin dris kyang lan ma btab/ rgyal pos 'di la dbang phyug gi rtags gang yang mi 'dug pas lcags su chug la chu la skyur cig
de ltar byas pas lcags sgrog chad nas rgyal po'i rtsar slebs/ yang yang byas kyang de ltar gyur pas/ rgyal pos grub thob tu shes nas bzod par gsol te 'khor dang bcas pa sangs
rgyas par byas so/ /de nas lho phyogs bi ma ha ra 'dul bar gshegs pa'i lam ganggAr ko mkhan la sgrol

gsungs pas/ rngan pa dgos zer/ rngan par chu rang sbyin/ de gyen du log nas thams cad skrag nas nor phul ba rngan par byin pas ma 'dod par zhabs la 'jus te bdag rjes su 'dzin
par zhu byas pas rjes su gzung / grub thob ko ka li pa'am/ Dombi he ru ka'o zer/ de nas lho phyogs bi mo sa ra dang nye ba dha ki ni ta pa zhes par chang 'tshong ma zhig
gi khyim du slebs/ dpon slob gnyis kyis chang nyo byas pas/ rin ci yod zer/ rin med byas pas/ rin med par chang 'tshong ba'i lugs med zer/ nged ngoms pa gyis dang khyod
ci 'dod pa byin gyi gsungs pas/ ci tsam na ster zer/ nyi grib mtshams su ri mo zhig bris nas 'di 'das ma thag ster byas nyi ma gta' mar bcug pas chang blud/ zad pa dang
rin bslang byas pas/ da rung nyi ma ma song / song ba dang ster ro/ /des yul khams de'i chang 'tshong ma kun la bskyis kyin sbyin pas zad/ rgyal po'i dbyug tshod dang chu
tshod brtsis pas 'khrugs/ mi rnams kyang gnyid kyis ra ro gyur pa dang / rgyal pos rnal 'byor pa zhig gis nus pa bstan par go nas rtsad bcad pas chod de/ der 'ongs nas
nyi ma gtong bar zhus pas chang rin med gsungs/ rgyal pos rin sprad pa dang mtshan phyed du gyur to/ /de nas lho phyogs na ca pa ti'i yul na bi ma ha ra zhes bya ba dbang
phyug chen po'i lingga 'jig sdes byas pa yod/ de na ral pa can lnga brgya gnas/ yul de thams cad mu stegs yin pas der byon rgyal po la legs par sbyar ba'i skad kyis bstod
ra byas pas rgyal po mnyes te ral pa can lnga brgya po'i dpon du bkod mchod gnas byas so/ /de lha la phyag mi byed pas mi rnams the tshom du gyur te rgyal po la bzlas pa
dang / legs par sbyar ba'i skad la shin tu mkhas par gyur pa zhig lha rten la phyag mi byed pa mi srid/ khyed rnams kyi phrag dog yin zer ma nyan/ yang yang bsnyad pas
rgyal po yid gnyis su gyur te mchod gnas thams cad bos la lha rten la phyag tshol zhig bsgo ba gzhan rnams kyis byas/ slob dpon mi byed do/ rgyal pos phyag mdzod

ces bskul bas/ ngas 'di la phyag byed du mi btub zer/ 'di khams gsum na che ba yin pas tshol zer/ rgyal po sdig can zhig gis bdag la phyag mi 'tshal dbang med btang bas lha
khyod bzod par bzhes shig byas nas phyag byas pas rten de phyed tshal du gas so/ /rgyal po 'khor bcas skrag nas bzod par gsol bas/ de'i dbur thugs rje chen po'i sku gcig
bzhugs su chug thog mar de la phyag 'tshol/ de nas lha rten la 'tshol zhig de ltar ma byas na yang rten 'di 'gas par 'gyur ro zhes gsungs nas lho phyogs su gshegs pa'i rjes
su ral pa can gcig 'brangs pa ni nag po pa'o/ /der 'byon pa'i lam du phyi rol pa rnams skrag nas rang rang gi lha rten gyi dbur sangs rgyas pa'i lha re bzhag go zhes
grags so/ /de nas lho phyogs kyi brgyud der dbang phyug gi li sku khru brgyad cu yod pa der mchod pa byed pa la ma he brgya phrag re gsod pas/ der byon te lha de la rdog
tho gcig brgyab nas phar 'dong gsungs pas langs te phyi bzhin 'brangs so/ /mu stegs de dag skrag ste gsol ba btab pas/ ma he mi gsod par 'bras chan la sogs pas mchod na 'jog
go /de ltar khas blangs so/ /de nas shar ngos nas ha dza de wi bya ba rang byung gi tri shU la dang / tsaNDYi ka'i sku yod pa/ phyi rol pa'i rnal 'byor ma rnams kyis
mi der khrid nas dmar mchod byed pa der phebs/ rnal 'byor ma rnams kyis nang du bos/ slob dpon gyis g.yog gnyis la dbugs phyir rgyu ma bcug par nang du sgom la sdod cig gsungs/
nyid nang du byon/ khyod kyi grogs gnyis gang du song zer/ phyi rol na 'dug gsungs/ de khug zer/ khyed rang gis bos byas pas skad med/ mdzub bu sug byas pa'i shul
na tshur dbugs ngan so so dri chen 'bur 'bur byung bas rul nas 'dug zer log pa dang / tri shU la 'dar yed yed 'dug pa la slob dpon gyis thal mo brdabs pas de phye mar song
/ tsaNDYi ka'i sku de spar spar 'dug pa la spyi bor thal mo bsnun pas mgo snying ga'i bar du bying song pa rna ba nas bzung / spyi bor mchod rten gcig bzhag pas rna ba
ke re yod skad/ ming yang de nas rna bcus lha mo grags so/ /der rnal 'byor ma rnams brgyal bar gyur te/

brgyal ba sangs pa dang / de rnams na re/ khyod sangs rgyas pa snying rje che ba yin pa la 'di lta bu byed pa zer/ de nyid kyis na sems can bsad pa'i sha khrag dron mos mchod
par ma byed cig byas pas/ de rnams kyis btud de skyabs su zhugs pas sangs rgyas pa'i rnal 'byor mar gyur to/ /ko mkhan de de'i tshe grub thob tu gyur pas shar phyogs kyi
rgyal po bhe har 'dul du brdzangs/ dpon slob gnyis kha sarpa Nir byon te/ dang po rab tu byung ba nas de'i bar du sangs rgyas kyi bstan pa'i bya ba mdzad pa'i lo rgyus
phul bas/ 'phags pa rang byung des/ kye rigs kyi bu khyod kyi nus pas ni ri rab kyang thal bar brlag thub ste/ sems can las sna tshogs la spyod pa yin pas sangs rgyas kyis
kyang 'dul dka' ba'i phyir khyod kyis sems can la gnod pa 'di lta bu ma byed par snying rje chen po skyed cig gsungs/ der slob dpon gyis gzhan gsung bzhin du bgyi yi/
nub phyogs so ma nA tha na rdo la rang byung gi dbang phyug gi lingga yod la/ de la dus re la ra dang ma he stong phrag re bsad nas mchod pa byed de/ sems can gyi srog skyob
pa'i phyir de 'dul/ de nas bka' bzhin bgyid do zhes gsol nas byon pa'i lam du bram ze gnyis khri brnyan gyi pags pa smad du dkris tshangs skud bcangs pa ku sha rna ba'i
steng du gzer ba dang phrad do/ /de gnyis kyis shes bzhin du mi shes pa skad byas te gar 'gro zer/ so ma nA tha rlag par byed du 'gro gsungs pas/ khyed nang pa sangs rgyas
pa snying rje che ba yin na gnod pa byas na rung ngam zer/ nged snying rje che bas ched du 'gro ba yin te/ de la dus re la ra dang ma he stong phrag bsad nas mchod pa
byed pas srog chags de dag gi srog skyob pa'i phyir ro/ /de 'jig rten na shin tu che ba yin na de ltar cang nus sam zer/ de mngon du 'gyur gyi gsungs pas/ de shar lus 'phags
por song nas med zer/ gling bzhi'am tshangs pa'i 'jig rten du song yang kho bo 'gro ste rlag par byed do/ /de nas des rang gzugs bstan te/ slob dpon gyi zhabs la 'jus
phyag byas nas/ de bdag yin pas khyod

ci gsungs pa bzhin bgyid do/ /'o na sangs rgyas kyi sku bzhugs pa'i lha khang bzhengs/ de'i sgo gong du nga'i gzugs shig gyis/ dge 'dun gyi sde tshugs/ dge 'dun brgya phrag
gi 'tsho ba sbyor/ mchod pa byed pa'i dus dang por sangs rgyas kyi rten/ de nas nga'i gzugs/ de nas khyod rang gi rten la ra dang ma he la sogs pa srog chags mi gsod par
'bras chan la sogs pa'i mchod pa byed na khyod rlag par mi byed/ de ltar mi byed na khyod rlag par byed do gsungs pas/ kho na re/ sangs rgyas kyi bstan pa 'gribs shing 'gro
bas da lta dge 'dun gyi sde btsugs kyang myur du 'jig 'gro /mchod mkhan mi 'ong / nga la mchod pa byed pa mang po yod pas/ de'i phyed slob dpon la 'bul/ bstan pa gnas
kyi bar du nga'i 'dir bzhugs nas mchod gnas mdzad dgos zer bas/ slob dpon gyis de ltar zhal gyis bzhes/ khos dge 'dun gyi sde btsugs/ slob dpon gyi sku bzhengs/ phyi pa
thams cad kyis dang por slob dpon la mchod/ de nas dbang phyug la mchod par byed/ slob dpon yang b.ratal zhugs kyi spyod pa byed 'phro bcad nas rdo sku de nyid la thim zhes
grags la/ nag po pa'i ngor lam 'bras rdo rje'i tshig rkang brtsams des yul dbus su 'khrungs pa DA ma ru pa/ des a wa dhU tI pa/ des ga ya dha ra'o/ /Dombi wa de u rgyan
du byon/ bcom ldan 'das bdag med mas dngos su byin gyis brlabs te gsang ba byin pa/ der chang 'tshong ma zhig la chang nyo gsungs pas/ rin ci yod zer/ nyi ma gta' mar bcug
ste yul khams de'i chang zad kyi bar 'thungs pa'i tshul sngar dang 'dra la/ rgyal po 'khor bcas dad pa mdzad cing chang 'tshong ma de skal ba dang ldan par gzigs nas
rjes su gzung bas/ rnal 'byor ma bi na sa badzwa zhes grags so/ /de nas shar phyogs rgyal po dhe ha ra'i rgyal khams su gshegs te kaM ka'i grong zhes pa'i tshong 'dus su
stag la ni zhon/ dug sbrul gyis ni rgyan byas/ rigs ngan gyi bu mo pang du bcangs te yul de'i skye bo thams cad dad par byas pas Dombi he ru ka zhes grags la/ mi phyugs thams
cad mkha' spyod du song ngo / /

des lhan cig skyes grub snga ma mdzad/ rnal 'byor ma bi na sa badzwa de u rgyan gyi rgyal po na ba la ltas mkhan gyis rgya mtsho'i chu dgos zer ba la/ sus nus dril bsgrags
pas/ 'dul ba'i dus yin par dgongs te ngas nus zhes smras so/ /der bos te rgyal po'i yang thog na 'dug bzhin du bum pa chus bkang ste rgyal po la phul bas/ de nad las drag
cing rgyal pos 'di ni mkha' 'gro ma ste/ 'di dang 'brel na 'khor ba las thar ro snyam ste/ de la dga' mgur spyad pas sras shig sbrum pa de la indra bhU ti/ rab tu byung
bas lwa ba pa ste sngar bshad pa nyid do/ /'di la indra bhU ti chung ba zer ro/ /slob dpon Dombi he ru ka nags gseb tu sgom gyin bzhugs pa'i tshe/ rigs ngan gyi bu mo phyag
rgyar bsten pa de zas slong du btang ba na rab tu byung ba mang po mchod rten gyi las bgyid pa la slong mi mkhas pas de dag gi brdungs pas/ de khros nas slob dpon la zhus
pas tshar bcad pa'i 'os min te 'dul bar bya'o zhes zhal gyis bzhes nas der byon te sdigs mdzub gtad pas mchod rten rnams mgo zhabs log go /thams cad kyis grub thob tu
shes nas bzod par gsol bas gcig phyi rabs kyi rnal 'byor pa rnams la nus pa bstan par bzhed nas bzhag gzhan rnams sngar bzhin byas pas/ de dag gi gtso bo paNDYi ta spyad
dka' zla ba'am/ mi thub zla ba phyag phyir 'brangs pa la dgyes pa rdo rje'i dbang rgyud man ngag bshad/ des kyang grub pa thob bo zhes grags so/ /slob dpon sengge bzang
po'i slob ma sangs rgyas ye shes kyi lo rgyus ni/ rig pa'i gnas thams cad la mkhas pa zhig ste/ kha bi zhes bya ba grong khyer rdo 'jog tu/ slob dpon sengge bzang po bsten
te/ shes rab kyi pha rol tu phyin pa'i tshul la sbyangs pas mthar phyin pa lobs shing / nA lendrar byon te bshad cing rgyud 'grel brtsams/ de nas sngags kyi theg pa 'tshol
ba'i phyir du grub chen phag tshang pa la 'dus pa'i phyogs 'ga' zhig gsan/ paNDYi ta lnga brgya'i dbus su sher phyin 'chad pa'i tshe/ slob dpon de rod ngan gos srul ba
rigs ngan phag 'tsho ba'i tshul du mdun rol du 'ongs pa slob ma ngo tsha nas ma mthong ba skad byas pas/ de nyid du spyan gnyis sa la brul/ bzod par gsol

bas sor chud/ ye shes kyi spyan yang thob pas ye shes spyan zhes kyang bya/ bod dag de'i tshe dngos kyi spyan gnyis shor la zhabs la spyan byung zer ba ye shes zhabs zhe sar
ma go ba'i skad do/ /u rgyan du byon nas slob dpon sgeg pa'i rdo rje bsten/ bya ba dang / rnal 'byor gyi rgyud legs par bslabs/ gnas de'i phyogs gcig na de kho na nyid
rtogs pa'i rnal 'byor ma gu ne ru zhes grags pa'i drung du phyin bla na med pa'i rgyud sde mang du thos/ yang rmi lam du yul de nyid kyi byang gi sgo srung gdol pa dza thig
dza la zhes bya ba'i bu mo lo bcu drug lon pa la kShiM ka ra yin pas der song zhes lung bstan pa bzhin/ de dang bshes su 'thams te zla ba brgyad kyi bar du mnyes par byas/
des kyang slob dpon phyag rgya chen po la dga' bar rtogs nas de'i cha rkyen sgrub pa'i phyir snod gnas kyi man ngag stsal bas grub ste/ yo byad thogs med du gyur/ de
nas dza landha rar byon te grong khyer ko ne dzer gyi phyogs gcig na byis pa chung ba'i zhabs zhes bya ba shes rab kyi rgyud la lhag par mkhas pa zhig yod pa de la lung
mang po thos shing sgom pa la nan tan mdzad/ de nas yul dbus nas lho phyogs su dpag tshad sum brgya phyin pa na/ yul kaM ko na zhes bya ba nam mkha' la nags tshal khrigs
pa zhig yod pa de'i phyogs gcig na/ klu sgrub kyi slob ma srung pa'i zhabs zhes bya ba thabs kyi rgyud la shin tu mkhas pa rdzu 'phrul thob pa slob ma dgu dang bcas pa la
nor rgyun mas nyin re bzhin gser gyi ma sha bcu dang / mu tig gi do shal phyed dang / karsha pa Na sum brgya re 'phral gyi longs spyod kyi rkyen du sbyor ba zhig yod de/
lo dgur bsten nas bskyed pa'i rim pa skye ba gcig gis thogs pa rnal 'byor gsum pa'i mthar phyin par mdzad do/ /gnas der rnal 'byor ma rnams dang lhan cig pa'i spyod pa'ang
zla ba phyed kyi bar du mdzad/ de ltar 'bad kyang de kho na nyid mngon sum du ma rtogs pas/ bla ma srung ba'i zhabs la zhus nas/ de'i zhal nas de ni kho bos kyang ma rtogs
zhes gsungs pas thugs chad de/ rang gi phyag rgya ma glegs bam gyi gzugs su bsgyur te mgul du btags nas/ rdo rje gdan gyi rgyab kU ba dza zhes bya ba'i nags su phyin
to/ /nags de'ang stag dred la sogs pas gang ba shin tu 'jigs pa

ste/ der thugs la spyir byang chub kyi snying po la rgyab kyis phyogs pa'i sems can rnams 'khor ba'i nags nyon mongs pa'i gcan gzan gyis gang bar gnas pa yin la/ bdag kyang
de kho na na gnas pas de las thar bar bya ba'i phyir lha drag tu bskul ba'i cho ga la brtson par rigs so snyam nas zla ba drug tu 'bad pa la de kho na nyid ston pa'i slob
dpon byi ba'i sham thabs can bya ba yod zer lung bstan byung / btsal bas dge sbyong sham thabs bye zhing chos gos la thod byas nas zhing rmo zhing 'dug go /der rjes su
'dzin par gsol bas khyim bstan te der song / de nas sleb 'ong zer/ der phyin pa na chung ma a khag pa zhig dang khyi mo dkar mo zhig las mi snang la der kho slebs nas zhing
gi rol nas 'thus pa'i 'bu srin thu ba gang de la gtad de tshos shig zer/ de ltar byas pa na ngas rjes su 'dzin pa 'di yin gyi/ 'di zo zer slob dpon la byin no/ /der slob
dpon cung zad the tshom du gyur to/ /rtog ge pa bya ba 'di kha yin som nyi ma byed par zo zhig zer/ zos pa dang skad cig la de ltar mi snang ste/ bcom ldan 'das 'jam pa'i
rdo rje'i dkyil 'khor du gyur to/ /der slob dpon gyis/ khyod ni sems can kun gyi yab ste yum yang yin/ /khyod kyis bdag la sogs pa 'jigs pa che las skyobs/ /'gro ba'i
dbang po rje btsun khyod kyis sdug bsngal sel/ /khams gsum gtong byed che bas che khyod skye bo skyongs/ /zhes bya ba la sogs pas gsol ba btab pas dbang bskur/ slob dpon
gyis de kho na nyid legs par khong du chud de/ rnal 'byor bzhi pa ye shes la dbang ba'i rnal 'byor par gyur to/ /de nas 'jam pa'i dbyangs kyi zhal gyi lung legs par bstan
zhing bstan bcos rtsom par gnang ba sbyin pas/ rdo rje gdan nas rgyang grags lnga bcu yod pa'i sar dbang chen rin po che'i phug ces par gnas bcas te sgrub thabs kun tu
bzang po la sogs pa lung dang mthun pa'i chos bcu bzhi brtsams/ gzugs kyi phung po ni gnas ma gyur ces grags la/ de la slob ma'i mchog bco brgyad/ de rnams kyi nang nas che
ba mar me mdzad bzang po/ rab tu zhi ba'i bshes gnyen/ sgra gcan 'dzin

bzang po/ rdo rje bde ba chen po'o/ /bco brgyad kyi nang du dman pa zhabs kyang gtogs la/ des zhal lung gi 'grel pa'ang byas so// // ! da ni rgya gar shar phyogs su dar ba'i
tshul ni/ rgya gar shar phyogs za hor gyi rgyal khams na bhangga la zhes bya ba'i pho brang phun sum tshogs pa de na/ rgyal po dza/ gzhan las rab gsal zla ba'am zla ba'i
go cha zhes kyang zer la/ 'ga' zhig las rgyal po tsa zhes kyang 'byung ste/ tsa dang dza yul dus las skad kyi 'gyur bar zad do/ /rgyal po de rdo rje theg pa'i skal ba bzang
po dang ldan pa'i phyir de'i pho brang gi yang steng su glegs bam gyi char chen po babs pa kha phye ste bltas pas don ma 'tshal la/ yul de'i phyi nang ni mkhas pa dag
la bstan kyang go bar ma gyur nas/ rgyal pos mchod de lha khang du bzhugs su gsol ba/ 'di dag gi don 'tshal ba zhig byung na ci ma rung snyam pa na rmi lam du yul dbus
na khyi'i slob dpon ku ku ra tsa zhes bya ba yod kyi/ des ston par 'gyur ro zhes rmis nas/ sad 'phral la slob dpon de spyan drangs ba'i pho nya brdzangs so/ /slob dpon yang
ngo mtshar nas/ gal te bdag gis shes par gyur na legs mod kyang / ma 'tshal na ngo tsha bar 'gyur ro snyam nas glegs bam 'ga' zhig skur zhig smras te pho nya slar slog
pa dang / des rgyal po la gsol/ des de bzhin du byas te glegs bam 'ongs pa dag slob dpon la sprad pas kha phye ste gzigs pa na ci yang ma go nas dbu brdabs de nga bslus
nga bslus so zhes dud mo phyung bas/ dpal rdo rje sems dpa' mngon sum du byon zhes kyang zer la/ gzhan de nas slar bltas pas rdo rje sems dpa' zhal mthong gi sgrub thabs
shes nas bsgrubs pas grub ste/ thams cad 'chad nus par gnang ba thob nas za hor du gshegs te rgyal po 'khor dang bcas pa la bshad do/ /de nas rgyal po des dpal mchog dang
po las gsungs pa bzhin gyi chags chen gyi spyod pa mdzad de 'khor dang bcas pa dkyil 'khor gyi 'khor lor bkod/ 'dod yon lnga lam du byas pa grub ste/ rgyal sa sras mos bskyangs/
de'i mtshan go ma de wi'o de dang slob ma sgra gcan 'dzin bzang po/ su bhU ti

pA li ta/ ye shes rdo rje/ pra dznyyA siddhi la brgyud de rnams yang dag par bstan te mkha' spyod du byon no/ /sras mos kyang de ltar bsgrubs pas mkha' spyod chen po brnyes
so zhes grags so/ /de dang slob ma'i mchog bzhi la/ gtso bor yo ga la mkhas pa mi gsum gyis gsan te/ slob dpon kun dga' snying po dang / sangs rgyas gsang ba/ shAkya bshes
gnyen no/ /dkar shAkya grags kyis rgyal po 'di shar lho'i grong khyer pa Di ko ri ru sangs rgyas gshegs nas lo nyi shu na byung zer te yul nor ba dang dus snga ches pas
mi 'thad do/ /rang lugs ni de'i slob ma'i rabs la brtag na mkhas pa dbyig gnyen gyi thad tsam mo/ /gzhan yang rgyal po de'i slob ma kha che'i mkhas pa rab tu snang byed
dang / rgyal ba'i sde kun dga' mo sogs rig sngags 'chang mang zhig byon no/ /de las kun dga' snying po ni bzhi yod pa las 'di rgyal rigs/ de'ang / rgyal po ra ma pA la'i
gdan/ /rig pa'i gnas lnga mkhas par thob/ /ra ma pA la chos kyi don/ /kun dga' snying po rig pa'i mchog /ces so/ /de'ang yul bhangga lar 'khrungs pa/ rig pa'i gnas thams
cad mkhyen pa/ slob dpon bzhi las gsang sngags kyi gdams pa thob pa/ cho ga zhib mo la mkhas pa/ dkyil 'khor chen po'i mnga' bdag bstan bcos smra ba thams cad kyi gtsug
gi nor bu/ btsun pa/ sbyangs pa'i yon tan bcu gnyis dang ldan pa'o/ /de bhangga la'i dgon pa dben par sgrub pa la gzhol ba'i tshe/ rgya gar nub phyogs kyi paNDYi ta pra dznyyA
ba li tas/ slob dpon sgra gcan 'dzin sogs kyi snyan pa thos nas rgya gar shar phyogs su byon nas slob dpon bzhi gar bzhugs dris pas/ de bzhi ka grongs zer/ de'i slob
ma su yod dris pas/ slob dpon kun dga' snying po bya ba da lta bhangga la'i dgon par bzhugs zer/ der byon pas slob dpon rdo leb cig gi steng na 'bras chan zhig brdal nas
gsol ba dang mjal te/ chos zhus pas/ de nyid 'dus pa dang / ngan song sbyong rgyud dang / las kyi sgrib pa rgyun gcod pa la sogs pa'i rgyud bdun 'grel pa cho ga dang bcas
pa gsungs/ rdo rje dbyings/ khams

gsum rnam rgyal/ gtsug dgu/ rigs bsdus dri med bzhi khong gi don du mdzad/ gzhan yang gdams pa mang du gnang ste/ khong gis yul dbus bzhugs nas bshad pas grags pa thob/ de'i
dbang gis rgya gar shar nub kun nas nyan mkhan mang du 'tshogs/ de dag gis su la thos rtsad bcad pas/ bhangga la'i kun dga' snying po la thos zer/ der shar phyogs pa rnams
na re/ de ni nged rang gi yul na bzhugs par 'dug zer/ de nas log pa dang / bhangga la'i rgyal po la bhangga la'i dgon pa na slob dpon kun dga' snying po bya ba mkhas
pa chen po zhig bzhugs zer bas/ de spyan drangs nas chos zhu dgos zhes gsol bas/ rgyal po dgyes te shing rta la bskyon nas spyan drangs/ o tsa ya na'i gtsug lag khang gi
gnas brtan chen po zhus nas/ sa thob pa'i paNDYi ta mang pos bskor nas chos 'chad par mdzad de/ smad 'grel las/ o tsa ya na gtsug gi nor/ /'jig rten gsum po dga' byed pa/
/byang chub sems dpa' tshogs kyi gnas/ /dpal ldan gtsug lag khang chen du/ /zhes sogs gsungs so/ /der slob ma rnams kyis gsol ba btab pas rgyud brgya la 'grel pa rtsom par
dam bcas te/ rgyud brgya ma rnyed par dpal mchog dang / de nyid 'dus pa gnyis la 'grel pa che chung gnyis gnyis mdzad do zhes grags so/ /slob dpon pra dznyyA ba li tas
dze ta ri/ dpal 'dzin/ rin chen rdo rje/ nor bu gling pa/ shraddhA ka ra warma/ dharma pA la sogs la gnang ba las phyi ma mkhas par byed/ des kun snying rang la'ang gtugs
zer/ slob dpon sangs rgyas gsang ba ni/ slob dpon sangs rgyas ye shes dang / de'i slob ma sangs rgyas zhi ba gnyis la thug rig pa'i gnas phal dang / pha rol tu phyin pa
la mkhas pa/ de nas rgyud kyi glegs bam bltas pas ci'ang ma go nas/ thos pa chung ba'ang bdud kyi las so zhes gsungs te/ spyir rang gzhan gyi grub mtha' thams cad dang /
khyad par slob dpon gnyis dang dza'i slob ma bzhi la sogs pa bsten nas rgyud sde rgya mtsho'i pha rol tu phyin par gyur te/ 'chad nyan yang legs par mdzad do/ /de nas yang
dag 'jog bzhed nas dben par mnyam par bzhag pa na sems ba 'jo ba'i nu ma 'then pa'i yun tsam yang gnas par ma nus nas thugs skyo ste/ thos pa mang po'ang bdud

kyi las so zhes gsungs te/ paNDYi ta'i bya ba bskyur nas gangs ti se la sgom du byon/ de nas sku ma spangs par mkha' spyod du byon no/ /de'i slob ma dA byang chung sems dpa'
sogs so/ /shAkya bshes gnyen ni/ slob dpon shAkya 'od kyi slob ma gzhi bye brag tu smra ba'i 'dul ba 'dzin pa gzhung lugs kun la mkhas pa'i grags pa can des kyang dza'i
slob ma bzhi la sogs pa la gtugs te rgyud kyi rnam bshad la sogs pa mdzad/ 'di'i lugs kha cher dar ro// // ! nub phyogs u rgyan/ lho dbus za hor du byung ba'i tshul las
'phros nas/ bod du grags pa gsang sngags rnying ma'i lo rgyus la/ bka' gter gnyis su grags la/ dang po ni/ rgyal ba dgongs pa'i brgyud pa/ rig 'dzin brda'i brgyud pa/ gang
zag snyan khungs brgyud pa gsum/ dang po ni ston pa chos skus sprul sku dang / sa la gnas pa'i sems dpa'i ngor longs sku'i tshul bstan/ rang gi ngo bo'i sgo nas bshad/
de nas longs sku me tog padma'i steng du rang byung rdo rje sems dpa' sprul pa'i skur byon nas lha gnas gsum du 'khor rnam pa bzhi la gdams pa rin po che rnam pa gsum bshad/
des 'khor rnams kyi spros pa bcad do/ /gnyis pa ni/ rdo rje sems dpa'i zhal lan gsum du gzigs pa/ gsung lan gsum du gsan pa/ thugs lan gsum du mkhyen pa rig 'dzin gyi
gtso bo dga' rab rdo rjes/ rgya nag bkra shis khrigs sgor 'jam dpal bshes gnyen la bshad/ des rgya nag zho sha'i gling du 'khrungs pa shrI singha la bshad/ des sing ba la'i
nags su dngos grub brnyes/ des dur khrod bsil ba'i tshal du rgya gar nub phyogs su 'khrungs pa bi ma la mi tra dang / rgya nag bkra shis khrigs sgor dznyyA na su tra
la gdams/ phyi ma la'ang bi ma las gsan no/ /de rdzogs pa chen po mthar thug gi chos kyi brgyud pa'o/ /'jam dpal bshes gnyen/ sangs rgyas gsang ba/ des bi ma la ste sgyu
'phrul gyi brgyud pa/ 'jam dpal bshes gnyen/ shrI singha/ shAntiM garbha/ des rgya gar gyi rgyal po kun skyong dang / bal po ba su dha ra gnyis la ste gshin rje'i/ gshin
rje mkhan po rnams na re/ slob dpon 'jam dpal bshes gnyen gyis 'jam dpal gyi tantra 'bum sde dpe la

bkod/ ma gshin tshogs kyi dkyil 'khor zhal phye nas sgrub pa'i tshe/ baM la ye shes sems dpa' zhugs te dngos su bzhengs pa ro langs bde ba'i dngos grub yin/ dus kyi mtha' la
de lta bu'i rig 'dzin chen po zhig 'byung zer ro/ /klu sgrub las padma sambhas gsan pa rta mgrin/ dga' rab rdo rje/ 'jam dpal bshes gnyen/ hU~M ka ra/ yang dag padma sambha
la rdo rje phur pa/ 'di la slob dpon klu sgrub/ thogs med/ ro langs bde ba rnams kyi gzhung yod ces rgya gar gyi slob dpon bde byed zer ro/ /dha na saMkr-i ta'am padma
nag po la ma mo/ shAntiM garbha la 'jig rten/ bi ma la la bdud rtsi zhes 'dren la/ slob dpon so sos mdzad pa'i de dag gi yi ge'i rigs kyang mang ngo / /padma sambhas rig
'dzin gzhan rnams la'ang gsan no/ /gter ma'i lo rgyus la ni/ ston pa kun tu bzang pos dgongs par bzhugs/ rgyal ba'i bzhed pa thams cad gcig tu bsgril nas khro bo'i dkyil
'khor chen por mngon sum bstan te/ 'jig rten pa dang 'jig rten las 'das pa'i 'khor dang ma 'ongs pa'i gdul bya 'dul ba'i phyir/ rig 'dzin rdo rje chos kyis bsdus te rgyud
lung man ngag tu phye nas glegs bam du byas/ /mkha' 'gro ma rnams dang lha ma srin sde brgyad la gtad do/ /de nas mkha' 'gro ma dang sde brgyad rnams kyis che mchog gi
rgyud lung man ngag gser gyi sgrom bur bcug yang dag dngul gyi sgrom bur/ gshin rje lcags kyi sgrom bur/ padma zangs kyi sgrom bur/ phur bu g.yu'i sgrom bur/ drag sngags
gza'i sgrom bur/ ma mo bse'i sgrom bur/ 'jig rten mchong gi sgrom bur/ rin po che sna brgyad la byas pa'i sgrom bur bka' spyi dril bcug gar sba ba bgros pas ma 'cham/ der
mkha' 'gro las kyi dbang mo che byon nas/ dur khrod chen po bsil ba'i tshal gyi mchod rten bde byed brtsegs pa'i nang du sbos shig gsung ba bzhin byas thams cad kyis mchod
do/ /de nas ring zhig na slob dpon chen po brgyad dgongs pa la bzhugs pa mthun pa'i gzigs snang la/ dur khrod chen po de na nyin par rlung dang 'tshub ma/ thog dang
ser ba 'bab/ mtshan 'od dang mer 'bar/ glog 'khyug pa'i cho 'phrul sna tshogs byung bas/ rig 'dzin brgyad bka'

bgros te 'di nas 'jig rten gyi khams 'tshengs pa'i chos 'ong ngam nor 'ong / 'on te 'jig rten gyi khams phung ba'i ngan sngags 'byung bas bton na 'thad par zhal 'cham/ slob
dpon rnams kyis mthun pa'i rdzas kyis mkha' 'gro dang sde brgyad mchod/ bka' bden pa'i chos bshad/ dgongs pa rgya bskyed nas dbang du bsdus te dgung bdun gyi nub mo gter
skyong rnams kyi sgrom bu rnams las/ gser gyi sgrom bu bi ma la la/ dngul hU~M ka ra/ lcags 'jam dpal bshes gnyen/ zangs klu sgrub snying po/ g.yu padma 'byung gnas/ bse
dha na saMkr-i ta/ mchong rong bu gu de wa tsandar/ gzi shAnti garbha grags la/ rin po che sna brgyad ka'i sgrom bu dbus su bzhag pa kha ma phye bar slar yang gter du bzhugs
pa slob dpon padma 'byung gnas kyis phyi nas bton zhes grags la/ rig 'dzin thams cad dang por rig pa'i gnas thams cad la mkhas par sbyangs la/ bar du bsgrubs/ mthar
phyag rgya chen po mchog gi dngos grub brnyes pa sha stag go /de dag las bdag cag gangs can pa rnams la nyam nga ba'i dus kyi skyabs sam/ skyel ma'am/ mgon nam/ rten sa bla
na med pa'i slob dpon padma 'byung gnas kyi lo rgyus ni/ lho nub rnga yab gling gi tshur rol/ u rgyan yul gyi pha rol/ chu bo chen po sindhu rgya mtshor 'bab sa/ klu'i
rgyal po 'jog po'i pho brang gnas pa'i rgya mtshor padma'i sdong po phun sum tshogs pa'i ge sar gyi rtser/ khye'u lo brgyad tsam lon pa'i na tshod gzugs byad phun sum tshogs
pa zhig tu brdzus te 'khrungs pa/ rgyal po indra bhU ti chen pos mkhyen nas rgya mtshor 'gro ba'i gzings bcas te/ de'i thad du phyin nas sprul pa'i khye'u de spyan drangs/
rang gi sras su gzung de la rgyal srid gtad de/ rang sgrub pa la zhugs/ des gdul bya rnams smin par mdzad/ de nas rgyal srid spangs te yul dbus su byon/ kun dga' bo
las rab tu byung / theg dman gyi gzhung la thos pa mdzad/ gsangs te gsang sngags gsan/ dur khrod bsil ba'i tshal du gsang spyod la byon/ ta na ga na te sbyor ba dang sgrol

bas 'jig rten gyi ma mo mkha' 'gro thams cad dbang du bsdus pas mtshan shAnta rakshi ta zhes bya'o/ /gzhan yang phyogs bzhi mtshams bzhi'i dur khrod chen po brgyad kun tu tshul
de lta bu'i spyod pa bskyangs pas ye shes kyi mkha' 'gro thams cad dang / khyad par bcom ldan 'das rdo rje phag mo'i zhal mthong byin gyis brlabs pas nam mkha'i gza'
chen po thams cad bran du 'khol bar nus te rdo rje drag po rtsal zhes bya'o/ /de nas brag dmar bya khyung tshal gyi ke'u tshang du slob dpon chen po pra bha ha ti'i spyan
sngar yo ga rnam pa gsum gyi chos la sbyangs/ de nas bshad pa'i lha tshogs thams cad mngon du gyur gzigs te shAkya sengge zhes bya'o/ /gzhan rgya gar yul gyi gnas chen
gtsug lag khang du mar byon te phyi mtshan nyid/ nang gsang sngags/ sgra dang tshad ma la sogs pa kun la sbyangs pas mkhas pa blo ldan mchog sred ces bya'o/ /de nas brag
phug ma ra ti ka'i gnas su 'chi med tshe bsgrubs pas 'grub ste/ nam mkha' ji srid skye 'chi mi ston par rdo rje'i skur bzhugs pas padma 'byung gnas zhes bya'o/ /de nas za
hor gyi rgyal khams rdzu 'phrul gyis btul te dam pa'i chos rgyas par mdzad pas padma sambha wa zhes bya'o/ /u rgyan gyi yul du gshegs pas gshed mas me'i dbus su bsregs pa'i
tshe me thams cad mtshor song / de'i dbus su padma'i sdong po byung ba de la slob dpon yab yum bzhugs te/ yum ni za hor rgyal po'i sras mo mandara'o zhes rgyal po indra
bhU ti 'bring po 'khor bcas byang chub tu bkod de padma rgyal po zhes bya'o/ /'di las sngar gyi sku med rdo rje slob dpon du gtogs la/ de kha dga' rab rdo rjer 'chad mkhan
yang snang bas/ de'ang slob dpon gyi sgyu ma'i gar ro snyam mo/ /de nas rgya gar du byon/ mkha' 'gro bdud 'dul mas byin gyis brlabs/ mu stegs kyi ston pa lnga brgya
rtsod pas btul/ ngan sngags kyi bdag po phyag sor gyi rtse las thog 'phangs te bsgral bas 'phags pa sengge sgra sgrog ces bya'o/ /de nas bal yul du byon/ yang le shod kyi
brag phug tu yang dag

pa'i lam gyi snying po sgrub pa'i tshe/ bar du gcod pa'i bgegs byung ba rdo rje phur pas bsgral te phyag rgya chen po mchog gi dngos grub thob par gyur pas rdo rje thod 'phreng
rtsal zhes bya'o/ /de nas bod yul du byon te bod kyi 'dre srin gdug pa can gnod sbyin gtum po ma rungs pa'i rigs su gnas pa thams cad phyag rgya gnyan pos zil 'og tu
mnan/ rang rang gi srog mdongs gsol du phul ba bzhes/ bka' 'bangs bgyid par rtsis la phab/ sangs rgyas kyi bstan pa skyong bar chad byas te dpal gyi bsam yas bzhengs rab
tu gnas pa mdzad pas bod khams bde ba la bkod/ bsam yas 'chims phu'i brag dmar ki'u tshang du sgrub pa chen po bka' brgyad kyi dkyil 'khor zhal phye/ las can gyi rgyal po
rje 'bangs smin par mdzad/ gsang sngags 'bras bu'i theg pa shin tu gsang dam pa'i tshul gyis bstan/ mtsho rgyal gzungs mar bsten/ stag tshang sengge'i bsam 'grub kyi phug
tu gdug pa'i mu stegs bdud dang dam sri btul/ gnas chen gangs brag rnams su gter chen du ma sbas te ma 'ongs pa'i sems can gyis spyod pa'i skabs phye la rdo rje gro lod
rtsal zhes bya'o/ /bod kyi gangs chen bzhi la sgrub pa mdzad pa dang / brag phug chen po brgyad la yang dben mdzad pa dang / phyogs bzhi'i brag la zhabs rjes/ yongs su
grags pa'i mtsho chen bzhi la phyag rjes/ lho phyogs mon kha'i brag la sku rjes/ sku tshab rigs lnga bod kyi don la bzhag ste/ zhi ba dang / rgyas pa dang / dbang dang /
drag po rnam pa bzhi yis nyon mongs pa 'dul dka' ba'i sems can thams cad thabs kyis 'dul bar mdzad de/ mthar mang yul gung thang gi bar du rgyal po 'khor dang bcas pas bskyal
te/ nang re dgongs re bod kyi don la 'byon/ /nyi zer 'char sdud mdangs la chibs te 'byon/ /yar ngo'i tshes bcu'i dus na dngos su 'byon/ /zhes zhal gyis bzhes te mthong
mi mthong gi bar mkha' la 'phur ba skad mdzad la/ gzhan yid ltar myur ba'i rdzu 'phrul gyi srin yul rnga yab gling du srin po'i rgyal po'i rnam par mdzad de/ gdug pa can
gyi kha gnon pa la 'jig rten ji srid gnas

pa'i ring bzhugs so zhes thos so// // ! da ni shambha lar ji ltar dar ba'i tshul ni/ dpal ldan 'bras spungs rgyal ba'i mchod rten chen por rgyal po zla ba bzang pos rgyud nyan
nas phyir log ste lo de nyid la/ shambha la gangs ris zlum por bskor ba'i dbus na padma 'dab ma brgyad pa/ de re re la yul chen po bcu gnyis bcu gnyis/ de re re la rgyal
po re re yod pa/ yul re re la'ang yul 'khor brgya phrag re re yod pa ste/ yul 'khor re re'ang grong 'bum phrag re la byed pa de ri lte ba gangs ri mu khyud lta bus bskor
ba de'i nang na lhas brtsigs pa'i pho brang ka lA pa tshangs pa'i drang srong dag gnas pas thub pa mchog gi grong khyer zhes grags pa mi khyim bye ba phrag bcu gnyis
yod pa de'i chu zheng dpag tshad bcu gnyis pa/ de'i lho phyogs kyi dbus na mA la ya'i skyed mos kyi tshal dang / tshal de'i g.yas g.yon na nye ba'i mtsho dang padma dkar
po'i mtsho/ gsum ka'ang dpag tshad bcu gnyis pa/ mA la ya'i skyed mos tshal na dpal dus kyi 'khor lo'i blos bslang ba rin po che lnga'i rang bzhin gru bzhi pa/ rgyar khru
bzhi brgya yod pa bzhengs/ rtsa ba'i rgyud stong phrag bcu gnyis pa la 'grel bshad stong phrag drug cu pa mdzad de lo gcig bshad/ rgyud bstan pa'i phyi lo'i rgyal nya la
sras lha dbang rgyal sar bkod de/ rang nyid lcang lo can du gshegs so/ /sras ni sa'i snying po yin la/ de'i sras gshin rje mthar byed gzi brjid can/ sgrib sel zla bas byin/
rmugs byed lha'i dbang phyug khengs byed sna tshogs gzugs/ nam snying lha'i dbang ldan dang / de'i lha mo sna tshogs yum gyi mngal du 'jam pa'i dbyangs 'khrungs pa ni/
lha dang / lha ma yin dang / sprul pa'i sku rgyal po'i rigs chen po dgu bcu rtsa drug tu skyes pa rin po che'i cod pan chen po bcings pa grong bye ba'i bdag po rnams kyis
zhabs kyi padmo la phyag byas pa/ de bzhin gshegs pa thams cad kyi shes rab kyi sku rgyal po chen po grags pa'o/ /des rgyal sa bzung nas lo go dgu tshun ni rtsa ba'i rgyud
bshad la/ brgya pa la de bzhin gshegs pas bsdus pa'i rgyud bsdu bar lung bstan

pa'i dus la bab par gzigs nas/ dbo zla ba'i nya la nyi ma'i shing rta la sogs pa'i tshangs pa'i drang srong rnams la bka' nan chen po mgo bor rdo rje lhung ba ltar phab nas/
de dag gis ka lA pa'i grongs spangs te 'phags pa'i yul du don phyin no/ /nyi ma bcu bgrod pa'i mtha' la nags tshal thibs por zhugs pa na/ rgyal po grags pas ji ltar tshangs
pa'i drang srong 'di dag 'phags pa'i yul du song na grong bye ba phrag dgu bcu rtsa drug na gnas pa'i sems can mi bzad pa'i sems dang ldan par 'gyur te/ 'dir rdo rje
theg par gsungs pa yang dag pa'i ye shes kyi lam ma yin pa'i rgyu des/ drang srong thar pa don du gnyer ba 'di dag thams cad dpal rgyal po grags pa'i 'jigs pas gnas yongs
su btang ste rang gi gnyen bshes bzung nas 'phags pa'i yul du song ngo / /zhes rgyal rigs la sogs pa'i skye bo rnams sems par byed cing skal ba ngan par gyur te/ zab pa
dang rgya che ba'i chos kyi sgo la sems legs pa dang mi ldan pa'i phyir ro snyam dgongs nas/ khyab 'jug dang / tshangs pa dang / drag po'i rigs thams cad rmongs par byed
pa zhes bya ba'i ting nge 'dzin la snyoms par zhugs so/ /ting nge 'dzin dang lha'i byin rlabs de'i stobs kyis drang srong de dag nags tshal du rmongs nas/ der gnas pa'i
ri khrod pa dag gis bcings nas rgyal po grags pa'i 'dun sar dor ba dang / sad nas ci bdag cag nags tshal chen po nas slar dkyil 'khor gyi khang pa 'dir sleb par gyur snyam
ca cor bsgrags pa mi'i bdag po grags pa'i blon po sprul pa'i sku rgya mtsho'i blo gros kyis thos te smras pa/ kye nyi ma'i shing rta la sogs pa'i drang srong rnams rgyal
po grags pa 'di ni phyogs gcig pa ma yin te/ khyed rnams rjes su gzung ba'i don du sangs rgyas kyi byin rlabs kyis byung ba'i byang chub sems dpa' chen po su zhig go /de'i
phyir 'di'i zhabs la skyabs su song la/ rgyud kyi rgyal po dang po'i sangs rgyas la 'jig rten dang 'jig rten las 'das pa'i dngos grub sgrub pa'i lam dbang bskur bar gsol
ba thob cig ces bsgo'o/ /rgya mtsho'i blo gros kyi tshig de dang

sangs rgyas kyi byin gyis rlabs kyis drang srong rnams rigs sad nas nyi ma'i shing rta 'dren te mi'i dbang phyug de la gsol ba btab pas/ des kyang zhal gyis bzhes te zla ba
phyi ma nag pa'i dkar po'i phyogs la dbang bskur bas thams cad kyang rdo rje'i rigs gcig tu mdzad pas rigs ldan zhes grags so/ /dbang bskur ba'i dus de na shambha la'i yul
gyi mi thams cad dang / khyad par gyi 'khor tshangs pa'i drang srong bye ba phrag phyed dang bzhi'o/ /der nyi ma de kha la rtsa ba'i rgyud la 'phreng ba 'dzin pa'i sdeb
sbyor gyi shlo ka stong phrag gcig dang sum cu lhag pas dpal ldan rgyud bsdu bar mdzad pas 'di ni dpal ldan 'jam pa'i rdo rje lha yi mchog gi rgyud la rdo rje'i rigs kyi
rigs ldan de/ rdo rje'i dbang bskur byin nas mtha' dag thub pa'i rigs rnams dag ni rigs gcig dag tu byed par 'gyur/ /zhes gsungs so/ /de'i lo'i rgyal gyi nya la gang ba
sras lha mo sgrol ma'i mngal du 'khrungs pa 'jig rten dbang phyug gi sprul pa'i sku padma dkar po la rgyal po bskos te/ bsdus pa'i rgyud la ston pas 'grel bshad byed pa
pad dkar 'dzin zhes lung bstan pa ltar gyis shig par bskul te sprul pa bsdus so/ /pad dkar gyis 'grel pa dri ma med pa'i 'od ces pa shlo ka stong phrag bcu gnyis pa mdzad
de lo brgyar bsten/ de nas bzang po/ rnam rgyal/ bshes gnyen bzang po/ phyag dmar/ khyab 'jug sbas pa/ nyi ma grags pa/ shin tu bzang / rgya mtsho rnam rgyal/ rgyal dka'
nyi ma/ sna tshogs gzugs/ zla 'od/ mtha' yas/ sa skyong / dpal skyong / sengge/ rnam gnon/ stobs po che/ ma 'gags pa/ mi'i sengge/ dbang phyug chen po/ mtha' yas/ rnam rgyal
te/ 'grel chen las/ de bzhin rim pa ji lta bar gshin rje mthar byed la sogs pa'i khro bo bcu dang / sa'i snying po la sogs pa'i byang chub sems dpa' bcu gsum po rnams
te gshin rje mthar byed la sogs pa khro bo'i rgyal po de dag gi bar du byang chub sems dpa' bcu gsum po de dag lung bstan no zhes/ lung yang rtsa rgyud las/ gshin rje gshed
sogs khro bo bcu/ /de bar byang chub sems dpa' gzhan/ /bcu gsum de dag rim pa yis/ /rigs ldan rigs la 'byung bar 'gyur/ /zhes

pad dkar nas drag po'i bar du nyi shu rtsa gsum/ gzhan zhes pa 'jam dbyangs dang spyan ras gzigs gnyis las gzhan zhes pas sems dpa' de gnyis dor ba'i bcu gsum/ sprul gzhi sprul
sku ma sbyar bas su su'i yin par 'chad pa mi mthun pa mang ngo / /de nas/ grags pa rigs ldan de nas slar/ /de sras 'khor lo chen po can/ /rigs ldan drag po 'byung 'gyur
te/ /smra mkhas rta mchog ting 'dzin gyis/ /kla klo'i chos ni mthar byed pa'o/ /zhes gsungs pas rtsa drug pa la 'jam dbyangs grags pa nyid rnam rgyal gyi sras su 'khrungs
te rigs ldan drag po 'khor lo can de ltar zla bzang gi yab rgyal po nyi ma'i 'od mi the ba'i chos kyi rgyal po bdun/ rigs ldan nyi shu rtsa drug pa thams cad rgyal por
bskos nas lo brgya rgyal srid skyong / brgya pa de rang la rgyal sa gtad nas sprul pa bsdu bar mdzad pa yin la/ dgung lo 'di tsam nas rgyal sar phebs lung gis ma zin pas
'chad par dka' 'o/ /de yang ston pa mya ngan las 'das nas lo drug brgya na 'jam dpal grags pa 'byon/ de rgyal sar phebs nas lo brgyad brgya na ma kha'i yul du sbrang rtsi'i
blo gros zhes bya ba ra Na bsgrubs pa grub ste kla klo'i lugs brtsam/ lugs de la lha ma yin gyi chos/ mu stegs pa sde lnga la sogs pa lha chen po gsum gyis bstan par
'dzin pa'i phyir lha'i chos/ theg pa gsum la ni sangs rgyas kyi chos zhes grags so/ /pad dkar rgyal sar phebs nas lo brgyad brgya na lha ma yin gyi chos de 'phags pa'i
yul gyi phyogs su 'byung la/ de nas brgya dang gya gnyis na rigs ldan rgyal dkas rtsis gzhi mdzad/ de nas lo nyis brgya dang nyer gcig song ba na dpal dang po'i sangs rgyas
'phags pa'i yul du byon pa yin la/ de'i phyi lo'i rab byung nas da lta'i khyu mchog gi bar drug cu skor dgu dang lo bcu bzhi song / da lta rgyal po rnam gnon rgyal sar
bzhugs nas lo grangs lnga bcu rtsa bdun thal ba yin no/ /da ni lo zhe gsum lhag pa'i drug brgya na 'khor los sgyur ba chen po drag po 'khor lo can khrir phebs la/ de nas
lo lnga bcu shambha la rang du bzhugs/ nga gcig pa la dpung gi tshogs yan lag bzhi pa dang bcas te shambha la nas byon nas sog yul chu bo sI ta'i 'gram du kla klo byed pa'i

blo gros shambha la ma yin pa'i 'dzam bu gling phal cher kho'i 'og tu chug pas dpung tshogs chen po can gyis bsu/ der 'thab pas rigs ldan rgyal te kho 'khor bcas rjes su gzung
/ de bzhin gling lhag ma rnams su'ang g.yas skor gyis kla klo'i lugs de zhugs pas/ de dag tu byon nas 'thab mi dgos chos kyis btul/ bstan par bzhag de la lo bzhi bcu
rtsa dgu 'gor/ de'i lnga bcu pa la shambha lar 'khor te sras tshangs pa de dang bcas pa'i 'dzam gling dang / lha'i dbang po gling bcu gcig la rgyal por bkod nas sprul pa
bsdu'o/ /de yan la bstan pa'i dus bzhi thim la/ de'i phyi lo nas dus bzhi chung ngu rigs ldan gyi dus bzhir grags pa de 'ong / de la mi lo nyi khri chig stong drug brgya
mod/ de'ang don la sangs rgyas kyi bstan pa'i dus yin kyang / dang po spyir btang 'di dmigs bsal du byas nas bzhag 'di'ang shAkya thub pa nyid kyi smon lam gyi stobs yin/
'di'i rdzogs ldan gyi dus mi rnams kyi tshe brgya phrag bco brgyad du gnas shing / de bzhin longs spyod la sogs pa'ang rnam thos kyi bu'i 'byor pa bzhin du 'phel zhes grags
la/ de skabs 'dzam bu'i gling gi sa thams cad kyang phun sum tshogs par 'gyur ba yin no/ /des na lung las sangs rgyas kyi bstan pa'i gnas tshad la stong dang / nyis stong
dang / nyis stong lnga brgya dang / lnga stong gnas par bshad pa lta bu so so'i dgongs gzhi rtsad ma chod par kha dmar btags na 'gal ba'i phung por 'gyur la/ phal cher
lnga stong don la gnas par 'dod pa la'ang 'dis gnod cing / de'i lnga brgya phyi ma gnyis sku gdung gi dus su bshad pa la/ dga' ba'i bzhin gyi rtogs brjod las yar 'phel
ba'i mi lo drug brgya la gnas brtan chen po bcu drug 'dus nas sku gdung gi mchod rten mchod par bshad pas gnod do/ /des na bstan pa'i gnas tshad 'di nas gsungs pa ltar khas
len dgos te theg pa'i khyad par gyis so/ /bstan pa'i 'das lo ding sang phan la sum stong la sogs par smra ba'ang 'dis ma dag par go nus shing / 'dir rang gi lugs la spyir
btang gi bstan pa'i dus bzhi la lo grangs sum stong nyis brgya yod pa'i nyis stong bzhi brgya dang lnga bcu rtsa drug

'das/ da lta rtsa bdun pa'o/ /'di dang rgya gar gyi slob dpon rnams kyi rabs/ rgya nag gi yig tshang / gdong dmar can du bstan pa dar ba'i dus kyi lung bstan kun mthun/ rigs
ldan nyi shu rtsa lngar 'dod pa dag la lo grangs brgya brgyar chos ston pa dang / kla klo'i gnas tshad stong brgyad brgyar gsungs pa gnod pas lo brgya pa gcig 'grig mi
thub pa'i skyon yod do/ /da ni de 'phags pa'i yul dbus su spyan drangs la dus 'khor ba kun tsi lu paNDYi tar zhal mthun/ de dang dus zhabs pa gcig gam mi gcig la mi mthun/
ra pa rnams mi gcig tsi lu pa la slob ma tha mal pa gcig rgyal ba'i 'byung gnas sbas pa zer ba'i grub thob gcig bhang ga lar 'khrungs pa'i paNDYi A tsArYa zhes pa gcig
ste gsum byung / phyi mas dus zhabs chen po la'o zer/ 'bro/ tsa mi/ glan lo tsA ba sogs snga rabs pa dang / phyis nags kyi rin chen rnams mthun par gcig tu bzhed/ de'i lo
rgyus ni shar phyogs bhang ga la na rgyal po nye thar tan bya ba rgyal srid byed pa'i dus na/ rnal 'byor ma chang 'tshong ba zhig zla mtshan dang ldan pa'i dus su/ rnal
'byor pa mdog sngon po mig gsum yod pa lag na shing shriSha'i rdo rje thogs pa zhig byung nas chang nyos/ de'i nub 'dug ste rnal 'byor ma la chags pa spyad/ tho rangs shing
gi rdo rje de kha na 'dug rnal 'byor pa mi snang / 'di nyid nges par mi yin no snyam nas rdo rje de blangs pas 'od sngon por byas nas lag pa la thim/ de nas lo dus na
bu zhig byung / lo bdun lon nas mas de khrid nas rgya gar byang phyogs shambha lar phyin pas lam du dge slong gzugs bzang mdzes pa blta na chog mi shes pa zhig dang phrad/
bu 'di nga la gnang zer/ de la byin dge tshul byas/ nyi ma re la shlo ka bdun stong bdun stong zin pa zhig byung bas rig pa'i gnas thams cad dang / rgyud sde la mkhas par
gyur/ dge slong de na re nga'i chos gos la 'jus shig zer/ 'jus nas lcang lo can nyi ma brtsegs pa'i khang par byon phyag na rdo rje mjal de dang shambha lar byon rigs
ldan la dus kyi 'khor lo la sogs pa rgyud du ma 'grel pa skor gsum sogs nyan/ de nas log pa na dge slong de na re/ rgya gar lho phyogs su

khyod kyi gdul bya yod pas song zhig gsungs nas mi snang bar gyur to/ /rnal 'byor pa de phyag rdor/ dge slong de spyan ras gzigs/ ra pa tsho na re/ tsi lu pas rin chen ri bo'i
gtsug lag khang du byon rgyud sde rnams gzigs pas byang chub sems dpas bkral ba'i 'grel pa zhig dgos par dgongs/ shambha lar yod par gzigs nas rgya mtshor nor bu len
du 'gro ba'i tshong pa dang bsdebs nas byon/ rgya mtsho brgal nas tshong pa rnams dang zla ba drug gi dus 'dzom byas te rim gyis byon pa ri zhig gi steng du sleb pa dang
/ mi gcig dang phrad nas/ de na re gar 'gro zer/ shambha lar byang chub sems dpa'i chos skor tshol du 'gro byas pas/ de shin tu bgrod dka' ste/ 'di nyid du shes pa byung
na nyan pas chog mod zer/ 'jam dpal gyi sprul par shes te phyag byas nas maNDYal phul/ gsol ba btab pas/ dbang rgyud 'grel man ngag thams cad stsal me tog gcig spyi bor bzhag
byang chub sems dpa'i skor ma lus pa khong du chud par gyur cig ces byin gyis brlabs pas/ chu snod gcig nas gcig tu byo ba ltar byang chub sems dpa'i skor ma lus thugs
su chud/ tshur log tshong pa rnams dang bsdebs rgya gar shar phyogs su byon no zhes dang / 'bro pa rnams de ni dus zhabs pa chen po klu'i byang chub kyi dngos slob sgrol
mas byin gyis brlabs pa yin/ de ltar byon pa'i lhag pa'i bsam pa mkhyen te rigs ldan dpal skyong gis der phebs nas bshad zer/ gzhan du de'i tshe rgyal po zla ba'i 'od
rgyal sar phebs nas lo bzhi pa yin pa'i phyir des bshad par rigs so/ /don du na 'chad pa po dang nyan pa po thams cad sprul pa'i sku sha stag yin pas so so skye bo'i 'ol
tshod byas pas rtogs par dka'/ de'i phyir rnam gzhag mang / rang lugs tsi lu pas dge slong gi ngag bzhin lho phyogs kaM ka sha ra bya ba rgyal po shing rta'i 'khor lo bya
ba'i blon po u na bi ta bya ba dang / bram ze di ri pa ni bya ba dang / sgra mkhan su na shrI bya ba gsum la dus kyi 'khor lo bshad pas/ sgra mkhan des bshad pa byung /
bram zes sgrub pa byung / blon pos gang yang ma byung / de yan na dus kyi 'khor lo'i gzhung lugs thugs la yod/ yi ger bris pa med nas/ de nas yi ger bris/ de tsa na yul der
stag gzig pa'i dmag byung

nas bros/ phyag na rdo rje'i skor dang dus 'khor sogs ma theg nas dong du sbas/ dmag log nas bltas pas kha cig ma tshang / bri bar zhus pas mkha' 'gro mas sbas pa yin pas mi
rung gsungs/ de nas dbus nA lendrar byon/ gtsug lag khang gi sgo gong du rnam bcu dbang ldan bris/ de'i gsham du/ gang gis mchog gi dang po'i sangs rgyas mi shes pa des
ni dus kyi 'khor lo mi shes so/ /gang gis dus kyi 'khor lo mi shes pa des ni mtshan yang dag par brjod pa mi shes so/ /gang gis mtshan yang dag par brjod pa mi shes pa des
rdo rje 'dzin pa'i ye shes kyi sku mi shes so/ /gang gis rdo rje 'dzin pa'i ye shes kyi sku mi shes pa des sngags kyi theg pa mi shes so/ /gang gis sngags kyi theg pa
mi shes pa de thams cad ni 'khor ba pa ste bcom ldan 'das rdo rje 'dzin pa'i lam dang bral ba'o/ /de lta bas na mchog gi dang po'i sangs rgyas ni bla ma dam pa rnams kyi
bstan par bya zhing / thar pa don du gnyer ba'i slob ma dam pa rnams kyis mnyan par bya'o zhes bris pa/ jo bo nA ro ta pa de dus de'i mkhan po yin pas/ de la sogs pa paNDYi
ta lnga brgyas brtsad pas phul du phyin par mthong nas zhabs la btud de dang po'i sangs rgyas nyan pas cher dar bar gyur pa yin no/ /mthar glan lo'i yi ger/ kong kha Ding
gi zhabs la sogs la phyag rdor bstan/ rgya gar shar phyogs su byon/ me tog brtsegs pa'i dgon par nA ro pa la dus 'khor dang phyag rdor sogs slar bshad/ de'i dus su slob
ma bram ze dzo'u ta la sogs pa mang po byung ba na/ na ro pa la khyod bshad pa byed 'dug pas shod gsungs nga mi shod sgom gsung ste/ de nas gar song cha med du gshegs/
'di la tsi lu pa/ dus kyi 'khor lo'i zhabs pa tshom bu pa/ sa ri ki pa zhes byung / de lta bu'i slob dpon de'i thugs su rgyud sde bsam gyis mi khyab pa zhig bzhugs par grags
te/ dge slong dbang po shin tu ratal ba zhig gis lhas bstan pa'i rmi lam la brten nas/ byu ru la lha mo ku ru kulle'i sku byas/ bud med kyi ro'i khar bcug nas/ rgyab
tu skyil krung bcas nas zhag bdun bsgrubs/ der ro de kha gyen du bltas te ci 'dod zer ba la/ mthong tshad zin par 'dod byas na legs pa la/ blo ratal bas zhum nas bris tshad
zin par

'dod byas pas/ de ltar gyur te mkhas pa chen po ngag gi dbang phyug ces su grags pa kha sarpa Ni'i gtsug lag khang du byung / de dus 'khor zhabs pa dang mjal nas slob dpon
la rgyud du shes zhus pas/ slob dpon gyis lan du gsungs pa'i rgyud kyi mtshan grangs tsam yang 'dzin par ma nus skad/ ra pa rnams/ de la slob ma dus zhabs chung ba dang /
'dul ba 'byung gnas blo gros dang / sengge rgyal mtshan dang / mtha' yas rnam rgyal lo/ /dang po bo dhi pa de la nA lendra pa zer/ des ratna A ka ra la bshad nas nA lendrar
dar bar byas zer ba la gong ma rnams kyis mi 'thad par gsungs/ don dus zhabs chung ba de kha rgyal sras nA lendra pa la zer ba yin te/ dpal nA ro pa'o zhes 'bro pa rtsa
mi nags rin sogs thams cad 'dod/ dus zhabs pa chen po de la slob ma mang du byung yang bshad pa'i srol 'dzin pa ni dpal nA lendra pa'o/ /de'ang snga ma lta bu'i yon tan
dang ldan no zhes 'chad/ de'i slob ma manydzyu kIrti/ sa manta shrI/ ra lugs/ dus zhabs pa chung ba'i slob ma zla mgon nas 'bro lugs/ dus zhabs che chung nas rdo rje gdan
pa/ de'i slob ma bo dhi bha dra/ kha cig 'di nA lendra par 'dod de phyis so/ /de nas tsa mi/ yang dus zhabs chung ba nas paNDYi ta shAkya sengge rgyal mtshan sogs nas
nags rin no/ /spyan ras gzigs kyis byin gyis brlabs pa ni/ a nu pa ma rakShi ste dpe med 'tsho'am dpe med srung ba ste/ 'di skad du phyi nang gi rig pa la sgom pa goms pa'i
thugs can/ dpal kha sarpa Na'i drung du lo bcu gnyis su bzhugs nas/ dmigs pa dang rtog pa med pa'i de kho na nyid kyi man ngag bsgoms pas rtogs pa'i khyad par ci'ang ma
thob nas yid zhum pa na/ rdo rje rnal 'byor mas/ bu bi kra ma pu ring song zhig der khyod la rtogs pa 'byung bar 'gyur ro/ zhes lung bstan pa'i bka' spyi bor bzhag nas
slob ma paNDYi ta chen po legs pa'i bu dpal 'dzin dang lhan cig bi kra ma pu rir byon te/ dus mchod cig gi tshe thugs dam gyi rim pa la bzhugs pa las/ nam phyed kyi dus su
bcom ldan 'das a wa dhU tI pa'i cha byad can byon nas/ bu de kho na nyid ni 'di yin no zhes mngon sum du gdams pa stsal/ de thos ma thag tu ting nge 'dzin la snyoms par
zhugs so/ /

bcom ldan 'das de ni mi snang bar gyur nas mtshan mo 'das pa'i tshe ting nge 'dzin de las bzhengs te/ dpal ldan bla ma bdag nyid chen po des kyang rnam pa thams cad du der
dka' ba mdzad cing skal ba dang ldan pa'i dpal ldan dpal 'dzin la rang gi rtogs pa nye bar bstan no/ /dpal ldan bla ma mchog tu thugs rje can des kyang rnam pa thams cad
du snod dang ldan par rtogs nas paNDYi ta chen po 'od byed lha la bka' drin mdzad do/ /des kyang paNDYi ta chen po rgyal po'i bla ma snyigs dus kyi thams cad mkhyen pa chos
'byung zhi ba la bshad pas/ kha na ma tho ba med pa'i thugs rje chen po la sogs pa'i yon tan brjod du med pa'i rin chen 'byung gnas/ dpal ldan bla ma de las kyang dpal
ldan bla ma'i zhabs bsten pa la mkhas pa nyi ma dpal bdag gis de kho na nyid yang dag par thob bo zhes nyi ma dpal gyis bshad do/ /mtshan brjod dang rnal 'byor yan lag drug
pa'i brgyud pa'o/ /dpal 'dzin 'di tshong dpon gyi bu yin/ gshin rje gshed kyi rnal 'byor pa dpal 'dzin du grags pa ni bram ze'i bu/ 'dis bskyed pa'i rim pa bsgoms pa
na ma he'i gdong brnyan mngon du rgyur 'byung zhes grag la la ta ni gshin rje gshed kyi rnal 'byor pa des u rgyan nas rtog pa bdun pa/ rtog pa gsum pa spyan drangs kyang
zer/ 'jigs byed kyi chos sde du ma mdzad/ de'i slob ma a mo gha'o/ /'phros so/ /da ni tsi lu pa'i slob ma slob dpon las kyi rdo rje yin la/ de'i lo rgyus ni/ rje rigs mi
pham rdo rje bza' mi la bu med nas slob dpon tsi lu pa la gsol ba btab pas bu byung / ming skyed 'phel du btags/ lo bcu gnyis lon pa dang a mra'i ldum rar phyin/ rje rigs
kyi bu mo zhig chung mar len du 'cha' ba na/ nam mkha' nas sprin sngon po'i gseb nas skyed 'phel khyod khyim pa'i rigs ma yin gyi rab tu byung ste phyag na rdo rje sgrubs
shig ces byung ngo / /der khyim nas byung ste phyag na rdo rje'i gdam ngag su la yod dris pas/ sngar gyi slob dpon la yod par shes te gser gyi sor gdub cig phul nas zhus
pas/ dbang rtags su shing shri Sha'i rdo rje zhig stsal/ rgyud dang gdam ngag rdzogs par gnang / sA la chen po'i phug tu bsgoms pas lo gcig na zhal mthong / de nas lo gcig

na chos bshad/ de nas lo gcig na dbang bskur bas nus pa shin tu che bar gyur/ sngar gyi slob dpon la dus 'khor bde dgyes sogs gsan/ nA ro pa spyod pa la 'byon kha ma la bdag
med ma'i sgrub thabs gsan/ dbang zhus dus kyi ming ni ku su lu badzwa pA Ni zer/ de nas spyod pa byas pas sngar gyi rdo rje de bzung bas/ des gos ster/ gcan gzan dang dmag
dpung thams cad bzlog smyon pa rnams la brgyab pas gsos/ de ltar las thams cad rdo rjes mdzad pas las kyi rdo rjer grags/ nags khrod du bzhugs rgyal po'i btsun mo bkug
nas phyag rgya ma byas pas bla ma nags khrod pa'ang zer/ des bla ma thang lo pa bya ba bram ze'i rnal 'byor pa thang shing gi steng du lo gsum bsgoms pas phyag na rdo rje
grub pa thob pa zhig la/ des rigs ngan gyi rnal 'byor pa shing pa la sha'i lo mas mdoms dkris byas pa'i gcer bu pa dpal sgyu ma chen po'i grub pa brnyes pa la/ des yul
dbus bhe ra ba ra de'i rje btsun karNa ri pa bya ba la gnang ste 'dis zhal gzigs 'dis rang gi sring mo'i bu rje btsun ba la tsandra la'o/ /zhes glan lo tsA bas bris pas/
bdag rang gi bka' babs bzhi par 'dug pa po rje btsun ras chung pa yin/ mar pa/ mi la/ rngog la sogs pa'i yi ge la de dag ming tsam yang mi snang / rje btsun 'jug pa phyag
na rdo rje yi dam mthil du song bas rje btsun khong rang gi dbang du mdzad pa la/ lo gsum gling rnams kyis man ngag bsre 'pho'i brgyud pa dang bsres/ karNa ri pa rdo rje
dril bu pa'o gsungs nas/ de'i lo rgyus 'chad/ de man rnams kyis dpyad pa ma mdzad par bzhag de'i dbang gis kho bos de dag gi yi ger byin rlabs kyi brgyud pa la mos pa gtso
bsam nas de khar bzhag pa yin/ gzhan dpyad na 'di dag phyag rdor kho na'i brgyud pa'o/ /des na 'di dang sngar bshad pa ma mthun pa ma dpyad pa dang dpyad pa byas pa'i
khyad du shes dgos so// // ! da ni rdo rje theg pa des 'dul bar byed pa la 'dzam bu'i gling na 'gran zla med pa mtshan nyi zla ltar grags pa tilli pa yin pas de'i lo rgyus
ni 'dul bya dman pa dang mthun par bstan nas lam sbyong tshul/ bar ma dang bstun nas sprul pa'i skur bstan tshul/ mchog dang mthun par rdzogs pa'i sangs rgyas rang du
bstan tshul lo/ /dang po ni/ yul shar phyogs dza go yab bram ze gsal pa/ yum bram ze mo gsal ldan/ sring mo gsal sgron/ ming po gsal 'od ces bya bar 'khrungs te/ gces par
bskyed bsrings/ der byis pa tshan gcig dang lhan cig ba lang skyong zhing rtse'o/ /slob dpon 'phags pa klu sgrub bha rendra'i nags 'dab na bum pa bzang po sgrub cing bzhugs/
de las

gang bsams pa'i don thams cad 'byung ba yin pas tshad brtags pa'i phyir bsod snyoms la bum pa bsnams te 'byon dgongs pas ma blangs par lha'i zhal zas bzang po bum pa'i nang
du byung nas grub par mkhyen no/ /nam zhig slob dpon rgya gar shar phyogs su byon pa na/ lam na byis pa tshan gcig phyugs skyong zhing rtse yi 'dug pa la/ slob dpon gyi
thugs la 'di rnams kyi nang na theg pa chen po'i rigs can sngags kyi snod du rung ba yod dam snyam nas brtags pa'i phyir du nags dang grong khyer gyi bar du chu phran 'bab
pa zhig yod pa de la rab mi mkhyen pa'i tshul mdzad/ phar lham phud de rba klong yod sa zhig tu brgal grabs mdzad pas/ de rnams kyi nang nas byis pa gcig 'ongs nas/ slob
dpon der bzhugs zer nas/ slob dpon khur bar brtsams pa na des theg par yang mdzad/ byis pa de nyams sad pa'i phyir dkyil du bslebs pa na chu de che bar byin gyis brlabs
nas/ khye'u chus nub tu 'cha' la/ khye'u de la 'gyod pa'i sems skad cig kyang ma 'gyus la/ 'di ma nongs pa zhig dgos bsam pa kho na'o/ /der slob dpon gyis/ mi gang ro'am
rtswa'am shing ni mi 'dzin pa/ /chu dbus 'jig par 'gyur te ngogs su phyin mi 'gyur/ /zhes gsungs pas mgul nas bzung la ma shor bar mdzod cig zer bas/ slob dpon gyis las
can du rig sprul pa'i chu'ang chung du btang ngo / /de nas slob dpon don spyod la byon/ khye'u de zla bo'i gseb tu 'dug go /de nas yang log byon pa na sngar gyi byis pa de
shing ta la sdong po gcig gi khar bsdad/ bu mo gnyis g.yas g.yon du btsun mo'i tshul du byas/ byis pa bzhi tsam gyis nang blon/ bcu tsam gyis phyi blon/ nyi shu tsam dmangs
kyi tshul du bsdad 'dug pa la/ sngar gyi byis pa de shing las babs nas phyag phul nas sku bsnyun pa mi mnga' 'am/ dgyes pa dang bde ba la reg par spyod dam zhes zhe
sa phul bas/ slob dpon mnyes nas rgyal po la dga' 'am gsung / kha na re dga' ste skal ba dang mi ldan pas 'bangs su skyes zer/ nga la rgyal por 'gyur ba'i thabs yod gsungs
pas/ de na bdag la stsal du gsol zer/ der slob dpon gyis bum pa la slar rab tu gnas pa zhag bdun mdzad de/ de 'dod pa'i rgyal po dang

btsun mo blon 'bangs nor/ bzhon pa/ sa cha'i ming bris nas bum par bcug ste/ khye'u de'i rtsar bsnams nas/ de la khyod bum pa 'di'i nang du kha chug la yul 'di'i rgyal po nga
byed pa yin no bya ba lan gsum du gyis shig gsung / de bzhin byas pas bum pa bzang po de'i mthus/ yul de'i rgyal po yul gzhan du 'gro 'dod nas gsang ste dmangs kyi tshul
du byas nas song / de'i shul du yul de na ltas ston pa'i glang po che nyi ma'i shugs can bya ba yod la/ des dmag 'ong na sa 'thor/ yul du nad la sogs pa 'byung na zas
mi za zhing mchi ma 'byin/ bkra shis pa la snas skyed tshal nas me tog blangs te 'thor/ rgyal por su bkod ran pa na des snar rgyal po dbang bskur ba'i bum pa thogs te gang
gi spyi bor 'jog pa yin pas/ de'i tshe rgyal po'i pho brang nas bum pa blangs te byis pa dag rtse ba'i nags tshal gyi phyogs der song ngo / /'khor rnams ha las te/ yang
na rgyal po 'di 'chi'am/ yang na rgyal sa 'chor/ su zhig rgyal por 'gyur snyam/ der de'i phyi bzhin 'brangs so/ /glang po ches bum pa de byis pa de'i mgo bor bzhag go /de
nas de blon po la sogs pa thams cad kyis bsus te pho brang du rin po che'i khri la bzhag nas rgyal por dbang bskur ro/ /der nang mi dag gis mi 'khur/ de'i dbang gis phyi'i
yul 'khor ba rnams 'di rA dza bcos ma ste nang mis mi 'khur bas so snyam thams cad bka' la mi 'khri'o/ /der slob dpon la gsol ba btab pas/ bum pa bzang po bsnams nas
byon/ khyod 'jigs mi dgos kyi glang po che la zhon phub ral thogs te 'khor dang bcas pa skyed mos tshal du song la/ der ljon shing la thal lcag rgyob la prikSha dmag la song
zhig smros shig des 'dul bar 'gyur ro/ /de ltar byas pas sdong po thams cad dmag tu gyur nas zhub can gyis skyed tshal gang ba mthong ba dang / 'bangs thams cad kyis
bsod nams chen por shes nas mchog tu gus pas rgyal srid shin tu yun ring bar bskyangs/ nam zhig yul der stag gzig pa thang khengs pa byung bas thams cad kyis tshong pa'o
snyam pa na/ de rnams kyis rta dang glang po'i rgyab nas snod kha phye ste/ khrab dang mtshon cha'i rigs phyung / go sprad de g.yul brtsams pas thams cad skrag pa na/ rgyal
pos ma

'jigs shig ces dbugs phyung nas rang nyid kyis ral phub bzung ste/ mdun bsus nas phub bskor bas 'od chen po byung / de'i dmag gis mig lta ma bzod par byas/ ral gri phyung bas
dmag tshogs kyis sa gzhi gang bar mthong ste phyir bros te song ngo / /der 'bangs rnams sngar bas kyang gus par gyur to/ /de nas yang dus ring po zhig na 'khor ba las
yid byung nas rang gi sras rgyal por bkod de so ma pu ri dur khrod kyi gtsug lag khang bya ba de na he ru ka rang byung gi sku bzhugs la/ gnas de na gnyis ka'i dge 'dun yod
pas rang gi zhang po ni mkhan po/ ma ni dge 'dun ma dag gi zhal ta byed pas/ zhang po'i thad du phyin te rab tu byung ngo / /der klog pa la brtson par yod pa'i tshe/ nyin
gcig bud med skra li ba sha sngo la sma ra ser khyug ge ba zhig byung ba la cung zad yengs/ des bos te khyod klog pa de nyan par 'dod dam zer/ mkha' 'gro mar shes nas
nyan par 'tshal lo zhes zhus pas/ 'di ni mtshan nyid pha rol tu phyin pa'i lugs te/ de ni lam bgrod dka'/ dka' tshegs che/ bar chad mang bas de las rdzogs pa'i sangs rgyas
rnyed par dka' 'o/ /'bras bu sngags kyi theg pa ni bgrod par sla/ tshegs chung / bar chad nyung ba yin pas/ de'i sgor bcug go gsung / der dpal 'khor lo sdom pa 'byung
ba'i dkyil 'khor mdun gyi nam mkha' la sprul nas dbang bskur/ tha mal gyi zhen pa spang ba'i phyir bskyed rim/ lha la zhen pa spang ba'i phyir rdzogs pa'i rim pa bstan nas/
da ni smyo ba skad gyis la rtags cha lugs bor nas gsang bas nyams su long zhig zer nas mi snang ngo / /de ni bka' babs dang po ste/ rje btsun mar pas/ ma skal ba bzang
mos rjes gnang ba'i/ /byin rlabs kyi chu rgyun ma chad pa'i/ /dbang bzhi'i don la ngo sprod mdzad/ /ces gsungs/ des ji ltar bsgo ba ltar mdzad de sgom pa la brtson yang
khyad par ma thob nas/ slob dpon 'phags pa mjal bar 'dod de lho phyogs su byon no/ /be darbha'i mi rnams la dris pas dpal gyi ri la bzhugs so zer/ der byon pa'i lam nags
kyi mthongs shig na spyil po gdugs lta bur khyil le 'dug pa mthong ste/ der byon pas de'i nang na rnal 'byor pa zhig gang la'ang ma brten par bzhugs 'dug pas/ ci byed pa

yin dris pas/ slob dpon gyi zhal nas dri za rnams la chos shod gsungs nas bsdad pa yin/ khyod su byas pas/ ma taM ki'o/ /'tsho ba sus sbyor/ nags kyi lha mos so/ /slob dpon
gar bzhugs dris pas gshegs so zer/ bdag rjes su 'dzin par zhu byas pas/ gnang ste gsang ba 'dus pa'i dkyil 'khor sprul nas dbang bskur/ rgyud man ngag dang bcas stsal/ de
bzhin ArYa de wa la'ang gsan zer/ der bskyed pa'i rim pa mthar phyin/ rdzogs pa'i rim pa la drod thob tu nye ba na/ rgya gar shar phyogs bhangga lar log ste bzhugs pa'i
skabs nag po spyod pa byon pa la 'khor lo bde mchog lugs gsum gyi gdam ngag thams cad gsan/ de'i slob ma rnam rgyal zhabs la'ang gsan/ dha ri ka pa dang rdo rje dril bu
gnyis kyis kyang rjes su bstan pa thob skad/ der drod rtags legs par thob ste/ de kho na nyid mngon du ma gyur pas/ u rgyan du slob dpon lwa ba'i na bza' can dang mjal te
grub pa dang snying po'i skor gyi gdam ngag gsan/ tsArYa klu sgrub lwa ba pa/ /ma ti skal ba bzang mo ste/ /bka' babs bzhi yi bla ma bsten/ /zhes so/ /der slob dpon gyis
bhangga lar song la til sbru ba'i tshul gyis lo bcu gnyis su rtogs pa skyongs shig dang / de kho na nyid mngon sum du byas nas yul 'khor de'i mi dang bcas pa thams cad mkha'
spyod kyi dngos grub thob par 'gyur ro/ /zhes lung bstan pa bzhin bhangga la'i panytsma pa na 'dod pa lnga 'du ba'i tshong 'dus su byon nas smad 'tshong ma zhig gi khol
po byas/ 'bras sbru ba'i tshul gyis bsgrubs pas mthong lam gyi ye shes skyes/ der mi rnams kyis khol po de res 'od kyi phung po gcig la mar me bcu gnyis bskor ba/ res
bud med bcu dgus bskor ba zhig tu mthong / res dge slong / res rnal 'byor pa zhig tu mthong nas/ de dag gis smad 'tshong ma la bsnyad pas/ de 'gyod pa skyes nas bshags par
'ongs la/ gtam des ya mtshan grong khyer gyi skye bo thams cad der tshogs pa la/ slob dpon na re/ nga nyid kyi sdig pa sbyang ba yin gyi/ khyod la nyes pa med do/ /gang
zhig snying por gyur pa til gyi mar/ /lhan cig skyes pa gnyug ma'i ye shes te/ /'gro ba kun gyi snying la yod gyur kyang / /bla mas ma mtshon rtogs par mi nus pa/ /rmongs
pas til la yod pa ngo shes kyang / /rten cing

'brel 'byung yan lag ma shes pas/ /til mar snying po 'byin par mi nus bzhin/ /til brdungs phub ma bsal bar gyur pa las/ /til mar snying po 'byung ba de bzhin du/ /bla mas bstan
pa de bzhin nyid kyi don/ /til mar bzhin du 'jug pa bsal bar bya/ /yul rnams dbyer med ngo bo gcig tu gyur/ /kye ho ring du 'gro 'dod gting dpag dka' ba'i don/ /da lta
nyid du gsal ba ngo mtshar che/ /zhes gsungs pa'i sgra de thos pa tsam gyis rgyud byin gyis brlabs te skad cig la mkha' spyod du song bas yul de lan gcig stongs par gyur/
de nas mtshan tilli pa zhes grags so/ /de yang / ngas ni zhing khams brgyar yang phyin/ /sprul pa brgya phrag brgya yang bstan/ /zhes gsungs so/ /de nas nub phyogs u
rgyan dang nye ba na rgyal po ma la gus pas ma'i ngag mi gcog pa zhig yod pa des ma la khyod ci la dga' ba byed byas pas/ de lta na paNDYi ta dang ku su lu pa kun bsags nas
tshogs kyi 'khor lo byas na dga' zer/ nga ma'i ched du tshogs kyi 'khor lo bgyid pas paNDYi ta dang rnal 'byor pa thams cad 'dus shig ces bsgo ba na/ thams cad 'tshogs
te rang rang gi 'dod pa'i lha mnyes par bya ba'i rim pa la zhugs so/ /der de dag gis rnal 'byor pa gang nus pa che ba zhig gis tshogs dpon byed par kha 'cham nas nus pa
bltas pas/ rnal 'byor pa ma ti zhes bya ba zhig nus pa che nas/ de dpon du bkod de gral rim gyis 'dug pa'i skabs/ rgan mo mi sdug pa'i mtshan bco brgyad yod pa zhig gis nga
nang du thong zer btang bas/ de na re khyod kyis tshogs dpon mi 'ong / sus 'ong byas pas/ nga'i ming pos 'ong zer/ ga na yod/ dur khrod na'o/ /bos shig byas pas/ gar song
mi snang ste/ dum cig na rnal 'byor pa zhig khrid nas byung ngo / /der sngar gyi rnal 'byor pas 'o kol nus pa 'gran gyi/ gang che bas dpon gyis shig de ltar bya'o zhes
zhal gyis bzhes te/ gnyis po stan gcig la 'dug nas/ dang por des dal lha dang bcas pa zhig nam mkha' la bzhengs byung ba te los bshig te los bzhengs pa khos bshig khos
sprul pa bkye nas dur khrod kyi ro mang po blangs te byung bas te los med par byas/ te los de ltar byas pa khos med par btang / te lo pas sengge la zhon/

nyi zla sa la phab/ lus phyi nang slog pa'i ba spu'i khung tsam rer gling bzhi re re sprul pas/ khos ma nus pas tshogs dpon bcol/ thams cad kyis btud/ rjes su bzung ba'i rnal
'byor pa de la nus ldan blo gros zhes thogs te/ sku ma spangs par da lta'i bar du nub phyogs u rgyan na bzhugs so/ /yang yul lho phyogs su mu stegs dbang phyug pa'i ston
pa rig pa'i gnas la mkhas pa zhig gis sangs rgyas pa'i paNDYi ta mang po rtsod pas pham par byas pas der bstan pa nyams dma' bar yod pa'i tshe/ slob dpon gyis kho'i rtsar
dge slong gi tshul bzung nas phyin pas ma gus pa'i spyod lam gyis 'dug pa la/ kho khros nas khyod dang rtsod pa dang nus pa 'gran nas gang pham pa de'i bstan pa dor dgos
zer/ rung gsungs pas/ rgol phyi rgol dpang po'i khri bshams nas 'dug pa la/ khos snga rgol byas pas/ slob dpon gyis kho'i grub mtha' sun phyung / nus pa 'gran pas/ khos
nyi ma stod la mnan/ slob dpon gyis phul bas nyi ma nub/ slob dpon gyis mnan khos nub par byed ma nus nas/ de'i ral pa breg par brtsams pas kho khros nas kha nas me phyung
/ slob dpon gyi sku las de bas che ba'i me phyung ste kho rang gi de log pa dang bcas pas sreg la khad na skyabs su mchis te/ dbang dang gdam ngag btab pas grub pa thob
ste/ nag po dge ba zhes bya ba da lta'ang bsil ba'i tshal du bzhugs so/ /de nas shar phyogs bhangga la'i yul der skye bo du ma 'dus nas sngar bzhin gyur nas ring du song
ba zhig na rgya gar lho phyogs nas sgyu ma mkhan slu byed ces bya ba zhig gis sgyu ma bkye nas rgyal phran mang po'i rgyal sa phrogs te/ bhangga la phun sum tshogs pa
du mas legs par byas pa yin pas 'phrog par 'dod pas sgyu ma'i dmag bshams te 'ongs so/ /der yul mi dag gis sgyu mar ma shes/ rgyal po chen po 'ga' zhig rgol bar lhags so
snyam sems pas shin tu skrag ste grong khyer ngo bo la thug gi bar du khos dbang byas/ de'i dus na rgyal po 'khor bcas tshogs te pho brang du 'gro ba na/ bud med mi sdug
pa zhig byung nas/ ci byed ces zer/ bhangga la'i 'jigs pa bzlog pa su yod 'gro'o/ /nga la gros yod zer/ ci yod shod byas pas/ nga'i ming po la dmag dpon bcol na bzlog zer/
ming po gang na yod byas pas/ dur khrod na shing sha pa'i sdong po dpag tshad tsam

gyi yal ga la rta rnga phra mos thag pa bgyis/ de la ro btags nas lding pa la 'jus te gar byed mkhan zhig yod de yin zer/ yid ma ches par ltar phyin pas de ltar 'dug nas bos
pas ting nge 'dzin gyis sgyu ma bshig sgyu ma mkhan po bzung ste btson du bcings pas/ khos rgyu mtshan shes nas slob dpon la dad de/ slob dpon gyis gdams pas kho dang grong
khyer ba thams cad kyi 'ja' lus thob ste/ rnal 'byor pa de dur khrod chen po ha ha sgrog pa na bzhugs/ mi gzhan rnams mkha' spyod du song ngo zhes grags so/ /yul dbus
mnyan yod du chang 'tshong ma nyi ma'i 'od ces bya ba de'i chang bdud rtsir mtshungs zhes gtam du grags pas thams cad kyis nyo bas rin che/ der mo de'i las la khor mor
'da' bas/ bu khyo shing 'thu ba la song ba'i shul du rnal 'byor pa zhig tu mdzad nas nang du 'tshangs te phyin pas chang 'thungs them bu glod pas chang thams cad med par
btang ngo / /der mo slebs te khros nas brdegs te sgor bton no/ /der mo ngu zhing 'dug pa la/ bu khyo slebs nas ci nyes zer/ gnas skabs 'di lta bus so zhes byas pas/ bsad
pas chog pa la zer/ der byi lar sprul nas them bu btang / de dag gis rdeg 'tshog ci byas kyang mi thub pa'i skabs chang 'tshong rgyu med nas nyam thag go /der sngar gyi rnal
'byor pa de byung nas khyod nyam nga ba cis yin zer/ khyod kyi them bu btang bas/ de nas bzung byi las gnod pa byas te chang med pas bza' rgyus 'phongs zer/ ngu mi dgos
nang du ltos shig chang yod do byas pas/ bden nam snyam bltas pas sngar bas phun sum tshogs la mang po byung nas nyo ba mang ste rin chen po khugs so/ /der mo dad nas
rjes su bzung bar gsol ba btab pas gdam ngag btab ste grub pa thob pa sgron ma 'dzin zhes bya ste/ da lta'ang so sa gling na'o/ /byang phyogs kyi rgyud cig na gshan pa srog
chags bsad pa'i glas 'tsho ba bde byed zer ba zhig gzigs te de'i nang du byon/ sha blangs pas mi ster bar sgor song / der slob dpon gyis kho'i bu bsad de ro phru bar brdzangs
nas bzhag ste phyin no/ /kho log pa dang bu mi 'dug snod phye nas sha tshos sam bltas pas bu'i ror mthong nas ngu / zas skom yid la med par zhag bdun 'das pa na shin
tu rod ngan la/ da dung ngu ba'i rtsar byon la ci nyes gsung / nga'i bu khyod kyis bsad pa la'o/ /khyod rang gi

bu bsad pa la sdug bsngal de tsam na gzhan gyi bu bsad pa la'ang de lta bu yod mod/ ci'i phyir 'tsho ba'i phyir de dag gsod gsungs pas bden snyam/ da bu byung na mi gsod dam
byas pas mi bsod zer/ der slob dpon gyis bu sos par mdzad pas dga' zhing mgu la yi rangs pa skyes nas slob dpon la btud pas rjes su bzung ba grub thob dga' ba ste/ da lta
srin po'i gling na'o/ /de nas yang shrI na ga rar glu mkhan dregs pa can kho'i glu la thams cad dga' nas nyan/ yon chen po thob pa zhig yod pa dang khrom gyi dbus su kho
glu len pa la sdo ba'i glu mkhan gnyis pa zhig tu mdzad de/ der kho dang 'gran pas khos ma thub ste/ lha'am/ klu'am/ su zhig snyam pa dang / slob dpon gyis sku rang bzhin
du bstan pas rdzu 'phrul la dad nas rjes su 'dzin par gsol bas rjes su bzung grub pa thob/ dbyangs ldan zhes bya ba na ga ra'i grong khyer de nyid du'o/ /yang lho phyogs
na rgyang 'phen gyi grub mtha' dar bas/ de'i paNDYi ta'i gtso bo dzi na zhes bya ba zhig dang sangs rgyas pa'i paNDYi ta'i gtso bo zhig las rgyu 'bras bden mi bden la
rtsod pa na/ slob dpon der byon te/ gnyis po la khyed rang gnyis nga'i gos kyi grwa la zung zhig gsungs/ bzung ma thag tu sa 'og tu bslebs nas dmyal ba na zangs chen po'i
nang du khro chu khol ma la sdig pa spyod pa sreg la/ gcig na zangs zhun ma bskol srog chags mi snang / mu stegs des dmyal ba'i srung ma la dris pas/ 'di na sngar sdig
pa byas te shi ba rnams 'tshod pa yin/ 'di na 'dzam bu'i gling na mu stegs las rgyu 'bras la skur pa 'debs pa dag cig yod pa de dag tshe 'phos na 'dir 'tshod do zer/ shin
tu skrag nas las nag po'i rgyu las 'bras bu 'byung ba ni bden pa 'di lta na/ bdag da lta gzung bar mi 'gyur grang snyam skyes pa dang / yang lha'i yul du khrid/ de na gzhan
rnams lha mo dang lhan cig dga' mgur spyod la/ gcig na lha'i bu med de/ bu mo 'ba' zhig tshogs so/ /der dris pas gzhan rnams sngar las dge ba spyad nas shi 'phos pa 'dir
skyes pa da lta de'i 'bras bu la spyod pa yin/ 'di na 'dzam bu'i gling na las 'bras yod par shes nas sdig pa spong ba dag shi na 'dir skyes nas bdag cag dang lhan cig
rtse dga'o zer bas log nas mu stegs des slob dpon la btud pas rjes su bzung ste grub pa thob/ rnal 'byor

pa dzi na/ da lta'ang lho phyogs dpal gyi ri la'o/ /yang grong khyer pA Ta li pu tra skya nar gyi bu zhes bya ba na/ mu stegs byed pa mthu ldan zhes kho dang mi mthun pa thams
cad mthus gsod pa zhig byung ste/ thams cad skrag nas kho mgu bar byed do/ /kho'i mdun du phyin nas tshig gis sun phyung / rang nyid lhag pa'i gtam byas pas/ kho khros
nas mthus gsod pa'i dus btab bo/ /der slob dpon gyis rtsal phyung zhig byas pas/ des cher khros bsgrubs pas kho rang gi nye 'brel thams cad shi nas ngu'o/ /der slob dpon
byon nas/ nga la ni so na ba tsam yang med do byas pas lhag par sdug go /der khyed kyis bsad pa rnams kyang gzhan gyi nye 'brel yin na 'di dang mi mtshungs sam/ mtshungs
so/ /da nye 'brel langs te byung na phyis mthu mi byed dam/ sngar byas la 'gyod pa 'di 'dra na phyin chad byed pa'i blo lta ga la skye zer/ der de dag gsos nas bstan pas
grub thob tu shes te phyag phyir 'brangs pa rnal 'byor pa nyi zla 'dzin/ da lta grong khyer a mi tsi ka li na bzhugs so/ /de nas slob dpon gyis bhangga lar byon nas dur
khrod du rtswa'i spyil po bcas te bzhugs pa'i tshe/ phal cher gyis de nyid du ting nge 'dzin la bzhugs par mthong la/ gzhan du rnam smin gyi lus 'di khas 'og min gyi zhing
du yang dag par rdzogs pa'i sangs rgyas rdo rje 'chang chen po rigs drug gi khyab bdag de dang bgros nas phyir 'dzam bu'i gling du log ste bskyed rim thams cad yan lag
bzhi drug rdzogs rim pha rgyud rim lnga/ ma rgyud phyag rgya bzhi/ lhag par tshig gsum du bstan pa thams cad bsdus pa shin tu rmad du byung ba'i rgyud ces grags pa bsnams
te dril bsgrags so/ /phyag rgya chen po mchog gi dngos grub thob/ bhangga lar/ nga la mi yi bla ma med/ /nga yi bla ma thams cad mkhyen/ /ces dang / sangs rgyas dang yang
ngas gtam byas/ /zhes gsungs te thams cad skal pa ldan pas nyan te mkha' spyod grub pas yul de lan gsum du stongs par byas so/ /bar ma dang bstun nas sprul pa'i skur bstan
tshul la/ grub snying gi lo rgyus las/ rnal 'byor ma tsinto zhes bya ba rang bzhin gyi rnal 'byor ma chang 'tshong pa la/ rnal 'byor pa mthing nag cig 'ongs te chang
nyos/ rin ci 'dod zer/ bu 'dod byas pas/ nub der bsdad rnal 'byor ma la chags pa spyad/ tho rangs kho rang gar song med la/ shul na shing gi rdo rje zhig 'dug pa blangs

pas 'od du zhu nas lus la thim de lo dus la khye'u btsas pa tilli pa'o/ /rnal 'byor pa de 'ga' zhig nas bi rU pa/ 'ga' zhig Dombi pa yin zer/ des shar phyogs kyi ri me dpung
'khrigs pa'i dur khrod du khrid/ dpal phyag na rdo rje byis pa lo brgyad pa'i tshod tsam du zhal gzigs/ gsang sngags kyi rgyud sde thams cad gsan cing thugs su chud pa
phyis grub pa dag la'ang gsan pa'i tshul bstan pa'o/ /zer ba byung bas 'dis tsi lu par shes so/ /snga ma dang 'gal ba min te cig car sprul pa brgya 'gyed par zhal gyis bzhes
pas so/ /mchog dang mthun par rdzogs pa'i sangs rgyas su bstan tshul ni/ de dza gor byis pa'i dus de nyid du a ka ru'i shing drung na yi ge sbyang ba na bud med gcig
byung nas/ khyod kyi yul pha ma/ khyod rang gi ming ci zhes dri rtog byed pa la/ yul ni shar phyogs dza go yin/ /pha ni bram ze gsal ba yin/ /ma ni bram ze gsal ldan ma/
/sring mo bram ze gsal sgron te/ /nga rang bram ze gsal 'od yin/ /shing 'di sha pa'i sdong po yin/ /ma he nor phyir skyong ba yin/ /yi ge bslabs nas dam chos byed/ /byas
pas khros te/ de ma yin no/ /'o na gang yin/ de na re/ yul ni nub phyogs u rgyan yin/ /pha ni bde mchog 'khor lo ste/ /ma ni rdo rje rnal 'byor ma/ /sring mo nga yin bde
ster ma/ /ming po panytsma pA na khyod/ /byang chub shing gi nags tshal du/ /nyams myong ma he skyong 'dod na/ /snyan rgyud yi ge med pa ni/ /dri med mkha' 'gro'i lag na
yod/ /ces zer/ ngas lon nam byas pas/ lung bstan dam tshig ldan pa yi/ /sprul pa khyod kyis blang na lon/ /zer/ der 'gro ba la ci dgos dris pas/ shel gyi skas/ rin po che'i
zam pa/ rtswa byi gzung gi lde mig gsum dgos zer te mi snang ngo / /der nang du log nas pha ma la bsnyad pas rdzas gtad de song zer/ phyin pas skad cig la u rgyan du brtol/
lcags ri 'obs rim pa bdun/ de'i dbus na he ru ka rang byung gi gtsug lag khang ngam/ dharma ganydzya 'dug pa'i 'gram du slebs/ za byed las kyi mkha' 'gro rnams tshogs
te/ bdag cag za byed mkha' 'gro ste/ /sha la za zhing khrag la rngam/ /zer nas cho 'phrul ston/ mi 'jigs mkha' 'gro du mas kyang / /nga yi ba spu'i rtse mi g.yo/ /byas
te zil gyis mnan pas non nas lcags ri la shel gyi skas btsugs/ 'obs la rin po che'i zam pa

btang sgo drung du sleb pa dang / bdag cag dmangs mo dbang chung bas/ /blon mo'i tshogs la ma zhus par/ /bdag gi sha za khrag 'thung bas/ dam pa bdag la dgongs zer nas longs
sku blon mo'i tshogs la zhur song / mar me la ni sbrang ma bzhin/ /bdag 'joms sgo ma ga la srid/ /byas nas lde mig gis sgo phye ste nang du 'tshangs pas/ der gnas pa'i
mkha' 'gro rnams kyis 'jigs pa'i cha byad bstan te glags blta bas/ lus ngag yid zil gyis gnon pa'i lta stangs byas pas/ de dag gi rgyal mo chos sku ye shes kyi DA ki ma la
zhus pas gnang ba thob ste dkyil 'khor chen po'i dbus su bzhugs so/ /der bcom ldan 'das ma la gus btud ma byas par 'dug pa la/ dpa' bo dpa' mo de dag gis/ /'di ni dus gsum
sangs rgyas kyi/ /yum gyur bcom ldan 'das ma la/ /ma gus pa yi tshul can 'di/ /ci yi phyir na 'joms mi bya/ /zhes zer ba la/ bcom ldan 'das ma nyid kyis/ 'di ni dus gsum
sangs rgyas kyi/ /yab gyur bde mchog 'khor lo ste/ /'di la mkha' nas rdo rje yi/ /ser ba phab kyang gzhom mi nus/ /gsungs/ der khyod ci la 'ongs zer/ bdag rang panytsma
pA na yin/ /sring mo bde ster ma yis btang / /snyan rgyud yi ge med pa zhu/ /byas pas/ sku tsa ka li/ gsung yig 'bru/ thugs phyag rgya'i brda gsum bstan byung ba la/ tsaka
li sku yi dkor mdzod nas/ /brgyud pa yid bzhin nor bu zhu/ /yig 'bru gsung gi dkor mdzod nas/ /smin lam yid bzhin nor bu zhu/ /phyag mtshan thugs kyi dkor mdzod nas/
/grol lam yid bzhin nor bu zhu/ /byas pas/ tsaka li sku yi dkor mdzod na/ /brgyud pa yid bzhin nor bu la/ /dam tshig dag gi lcags bcug pas/ /dam tshig med pas phyed mi 'gyur/
/yig 'bru gsung gi dkor mdzod na/ /smin lam yid bzhin nor bu la/ /lung bstan dag gi lcags bcug pas/ /lung ma bstan gyis phyed mi 'gyur/ /phyag mtshan thugs kyi dkor
mdzod na/ /grol lam yid bzhin nor bu la/ /grub thob dag gi lcags bcug pas/ /ma thob pa yis phyed mi 'gyur/ /gsungs so/ /de la/ mkha' 'gro'i lung bstan lde mig yod gsungs
pas/ mkha' 'gro rnams rta gad du bgad nas/ dmus long bltas pas gzugs mi mthong / /'on pas nyan pas sgra mi thos/ /lkugs pas smras kyang don mi go /zha bo brgyugs pas rjes
mi sleb/ /

bdud kyis bslus so bden pa med/ /gsungs/ de'i lan du/ mkha' 'gro'i gsang tshig thugs kyi sdom/ /ma rig mun sel ye shes sgron/ /rang nyid rang byung rang gsal gyi/ /dam tshig
rang byung lde mig yod/ /gang yang skye ba med pa yi/ /sems nyid chos nyid chos sku la/ /lung bstan phyag rgya chen po ru/ /lhun grub nyams kyi lde mig yod/ /dmigs med
yid la mi byed cing / /dran pa rdul tsam med pa yi/ /rang gi rang myong rang gsal gyi/ /grub thob nyams kyi lde mig yod/ /nyes par bcas pas rdzun mi gsung / /byas pas/ bcom
ldan 'das mas/ bdag gi yab gyur bcom ldan 'das/ /bde mchog 'khor lo bde ba'i mchog /te lo sangs rgyas 'gro ba'i mgon/ /yid bzhin nor bu rnam gsum 'bul/ /gsungs te/ rjes
chags kyi mchod pas mnyes par bgyis te snyan rgyud kyi gdam ngag gnang / dharmA ganydzya'i rgyud thams cad kyi bdag por bskos so/ /de nas/ nga ni mkha' la bya bzhin du/
/thogs med shes rab bzang po 'gro/ /zhes gsungs pas mtshan de ltar grags so/ /mkha' 'gro ma rnams kyis/ skyes bu khyod ni gang du 'byon/ /bdag cag don du bzhugs su gsol/
/zhus pas/ nA ro ri ri ka so ri/ /bu rnams don du rnal 'byor bdag /gtsug gi nor bu'i dgon par 'gro/ /zhes gsungs nas gshegs pa'i lam du gzugs med la sgrar grags pas lus
med mkha' 'gro'i chos sde rnams stsal lo/ /bdag gi'ang / gzhan la ston na de ltar bgyi/ /sgyu ma lus kyi gandho lar/ /lus med mkha' 'gro'i gsang gzhug ste/ /brjod med ngag
gi lcags bsdams nas/ /'od gsal sems kyi bya 'phur 'gro/ /zhes o tantra pu ri'i gtsug lag khang yod sar byon no/ /der skal ba dang ldan pa rnams rjes su 'dzin pa la da lta'i
bar du'ang bzhugs la/ de nyid kyis/ nga lus dgyes pa'i rdo rje ste/ /ngag ni mahA ma yA yin/ /sems ni bde mchog 'khor lo nyid/ /dbang po gsang ba 'dus pa yin/ /yan lag
dgra rgyud nag po ste/ /nying lag rdo rje 'jigs byed che/ /ba spu dus gsum sangs rgyas kyi/ /sku gsung thugs dang dbyer med do/ /zhes gsungs pa yin no// // ! de la slob
ma rgyal rigs nA ro pa/ bram ze ri ri pa/ rje rigs ka so ri pa la sogs pa'i slob ma mang du mchis pa kun gyi nang nas mchog tu gyur pa dpal nA ro pa ste/ de'i lo rgyus
ni/ kaShmir

kha che ste/ sngon dgra bcom pa nyi ma gung pas phyogs de klu las blangs/ der sgyu ma mkhan sgyu ma skyed bcug pa phun sum tshogs te mi 'jig par byin gyis brlabs pas/ grong
khyer dpe med ces bya bar bram ze'i rigs la dkar nag brgyad yod pa'i bzang shos bram ze rgyal po byed pa'i ming nA ro ta pa zhes bya ba'i brgyud/ yab kha che'i rgyal po
dge ba'i go cha/ yum dpal gyi blo gros kyi sras su 'khrungs/ mtshan kun tu bzang po/ lcam dpal gyi ye shes zhes bya ste lcam sring gnyis so/ /de cher skyes nas bram ze las
drug la sogs pa phyi rol pa'i rig pa'i gnas thams cad khong du chud/ sangs rgyas kyi bstan pa la dad nas yab yum la gnang ba zhus te/ yul de nyid kyi dgra bcom pa lnga
brgya'i bzhugs gnas bdud rtsi 'byung ba'i gtsug lag khang zhes bya bar bye brag smra ba'i 'dul ba 'dzin pa dzi na mi tra las rab tu byung ste chos kyi rgyal mtshan zhes bya/
sde snod gsum par gyur nas yul dbus nA lendrar byon/ gnas brtan klu'i sde zhes bya ba mkhan po byed pas/ de las sems tsam dang / A ka ra shAnti pa zhes bya ba ArYa de
wa dang / zla ba grags pa'i slob ma de dang / ku ku ri pa'i slob ma chos kyi pa'am 'gro bzang snying po/ rig sngags 'chang rgyal ba'i sde sogs las theg pa chen po gnyis
kyi gzhung lugs rgya mtsho lta bu'i thos pa mdzad/ mi brjed pa'i gzungs thob pas blo gros kyi nor btsun pa dbyig gnyen la sdo bas thams cad du gnas brtan bstan pa 'dzin pa
zhes grags so/ /der mu stegs byed kyi rgol ba glang po chen po lta bu'i khengs pa dag rtsod pa'i grwar 'dul ba la smra ba'i sengge/ rang dang gzhan gyi sde pa thams cad
kyis rtsod med ces sam/ dpal 'jigs med grags pa zhes bsngags te lung dang rig pa smra ba thams cad kyi gtsug gi nor bur bkur ro/ /der nA lendra'i mkhan po mdzad de bstan
pa yun ring du bskyangs pas rgyal sras nA lendra pa zhes grags shing / slob dpon tsi lu pas der byon te dpal dus kyi 'khor lo legs par bshad pa na/ 'khor paNDYi ta lnga
brgya dang bcas pas zhabs la btud pas/ de la dus zhabs pa chen po zhes dang / 'di nyid la dus 'khor zhabs chung ba zhes grags la/ dpal dus kyi 'khor lo dbang

mdor bstan pa'i 'grel pa/ dgyes rdor/ 'dus pa rgyud phyi la sogs pa'i 'grel pa mdzad de yongs su rdzogs pa'i paNDYi ta chen po ya shwa bha dra snyan grags bzang po zhes su'ang
'jig rten dag sgrog go /de lta bu'i ring po zhig tu bstan pa bskyangs/ sgom par bzhed nas cung zad mnyam par bzhag pa na rang gi sems ba 'jo ba'i nu ma 'then pa'i yun
tsam yang mi gnas pas/ sems la dbang thob pa'i gdams pa zhig dgos par 'dug ste su zhig gis ston par 'gyur snyam pa dang / dus la bab par gzigs nas/ rgyud kyi glegs bam zhig
kha phye/ de la gzigs rtog byed pa'i skabs grib ma nag yol gyis byung ba su yin bltas pas/ bud med mi sdug pa'i mtshan bco brgyad yod pa 'jigs su rung ba zhig rgyab na
snang / de na re/ khyod kyis klog pa de'i tshig shes sam don shes zer/ tshig shes byas pas dga'/ don shes byas ngu'o/ /de la ngas tshig shes byas pa la dga'/ don shes byas
pa la ci'i phyir mi dga' bar ngu byas pas/ de na re/ khyod paNDYi ta mkhas pas tshig shes zer ba drang por smras pas dga' ba yin/ don shes zer rdzun du smra bas ngus
so zer/ 'o na 'di'i don shes pa su yod byas pas/ nga'i ming pos shes/ gzhan gyis mi shes zer/ ming po su byas pas/ tilli pa'o zer nas mi snang bar gyur to/ /de mkha' 'gro
ma'i lung bstan yang dag pa yin min yi dam gyi bsnyen pa byas pas shes snyam nas/ kha che'i dur khrod bde ldan bya bar bde mchog yi ge bdun pa'i gsang sngags bzlas/ zhag
bdun sngags 'bum phrag gcig song ba'i tho rangs/ sa g.yos/ 'od 'bar/ sgra dang bcas pa byung / der nam mkha' nas khyod rgya gar shar phyogs su song zhig de na rnal 'byor
dbang phyug tilli pa zhes bya ba yod kyi/ des khyod rjes su 'dzin par 'gyur ro zhes lung bstan no/ /de nas mtshams grol te nA lendrar dge 'dun la gnang ba zhus nas shar
phyogs su 'gro bar brtsams so/ /der dge 'dun rnams kyis/ bstan rtsa dge 'dun sde yin la/ /sde spangs chos med gang du gshegs/ /zhes sogs nan chen pos gsol ba btab kyang ma
gnang / grogs po rin chen rdo rje la rgya gar shar phyogs na tilli pa zhes bya ba'i grub thob chen po zhig bzhugs

zer/ nga der 'gro/ grogs po rang yang 'dong ngam byas pas/ de na re/ nga rig pa'i gnas lnga la mkhas pa ku sa li la 'dud du mi 'gro/ de bas khyod rang yang 'dir bzhugs zer/
der nA lendra'i mkhan po de la gtad de go DA ba'i yul du chas so/ /der lam du rgya gar shar phyogs ni yul shin tu rgya che ba yin pa las/ ngas sngar gyi sgra de la shar
phyogs kyi ga na yod ces dri dgos rgyu la ma dris snyam skyo nas song ba las/ yul de dang de'i mi dag la dris pas ming tsam yang rtsad ma chod nas/ nags dben pa zhig tu ngal
gso ba'i don du rtswa'i spyil po bcas te re zhig 'dug par bsams/ der rngon pa zhig 'ongs pas mthong nas/ khyod su yin zer/ nga kha che ba rgya gar na che ba'i paNDYi
ta zhig yin byas pas/ 'di na ci byed zer/ sgom pa yin byas pas/ khyod 'o brgyal yul 'di'i rgyal po la paNDYi ta lnga brgya yod/ nangs kyi che shos grongs pas dpon med zer/
nga mi 'gro gsungs pas/ kho log ste rgyal po la gsol pas/ paNDYi ta de ltar 'dug pa mi rigs/ 'ga' zhig gis rdzun byas pa yin nam/ 'on kyang 'di na kha che ba'i tshong pa
'dug pas/ bden na de dag la rgyus yod dris shig de dag na re nA ro pa zhes bya ba paNDYi ta chen po zhig bla ma tshol lo zer rgya gar shar phyogs su song / de yin srid
zer/ der rgyal pos spyan drangs nas de dag rtog tu bcug pas yin par 'dug ces thams cad kyis dad par byas te paNDYi ta rnams kyi dpon du bsko zer/ der bla ma ni rtsad ma chod
'khyam pa ngal bas re zhig zhal gyis bzhes so/ /de'i tshe yul de na bu mo mtshan dang ldan pa zhig 'dug pa phyag rgyar bzhes pa 'khor gyis rig nas khrims nyams zhes skur
pa btab/ rgyal pos lkog tu brtag pa byas pas bden par 'dug snyam der 'ongs te grags pa ngan pa 'di lta bu mchis pas ma sangs kyi bar gzhan du bzhud cig zer bas/ thugs
khros nas mthu bya bar dgongs te nags kyi ljongs ri de'u mi chung ba zhig 'dug pa'i rtser rtswa'i spyil po byas/ de'i phyi la 'dam gyis g.yogs nas mun par u rgyan kong ka
na'i lugs kyi bde mchog bsgrub pa mdzad de/ zla ba bdun song ba na grub pa'i mtshan ma byung / der rgyal po la mthu bya ba'i rdzas bsags/ rtags sa g.yos ri 'gul byed 'dug
pas/ nags de'i 'dab na zhing skyong gi

mkha' 'gro ma gnyis shig gnas pas/ rgyu mtshan shes nas tha mal pa'i bud med gnyis su byas te nA ro pa'i rtsar 'ongs nas g.yas g.yon du 'dug de la 'di rnams ci yin zhes dri
ba la/ nga lha zhig sgrub pa'i de'i rdzas yin byas pas/ khyod bde mchog gi rnal 'byor par 'dug pas/ de'i rigs gang sgom gsang mi dgos shod dang zer/ kong ka na'i lugs so/
/de la ji lta bu/ bshad pas/ khyod kyi de tsho nor 'dug de ltar min zer/ 'o na gang 'dra smras pas/ 'di lta bu zer bshad pas/ mig btsum cung zad bsams pas de 'thad par
mthong nas lan 'debs bsam/ mig phye nas bltas pas gar song mi snang / btsal bas ma rnyed/ rjes tsam yang mi snang nas/ ngas ma legs pa zhig byas 'dug de gnyis mkha' 'gro
mar 'dug pa bsam nub mo gsol ba btab ste da dung mjal du re ba na/ tho rangs de gnyis rmi lam du byon nas/ nged zhing skyong gi mkha' 'gro ma yin/ gcig gi ming ni rigs kyi
dbang phyug gcig la ka ka zhes bya ba yin no/ /khyod rgyal po la mthu byed pas de 'khor bcas rlag nus/ des khyod rlom sems skyes nas dmyal bar skye ba mthong nas nges kyis
ma bzod nas zlog tu 'ongs pa yin/ khyod rang gi skye ba bdun gyi bla ma shar phyogs bhangga la'i rgyud na bzhugs kyi der song zhig zer/ mnal sad pa dang rdzas rnams sbyangs
te med par btang / shar phyogs su byon/ der lam dog po zhig na mdze mo zhig 'dug pa la phyir skyed byas pas mi 'gro/ skor sa med nas 'gongs te phyin pas/ rtog pa dang
bcas khyod kyis ni/ /bla ma rnyed par ga la 'gyur/ /zer nas yal song / de la sogs pa bcu gnyis tsam byung / de dag dka' phran du bgrang / de nas bhangga la'i o tsa ya
na'am/ o tantra gtsug gi nor bu'i gtsug lag khang / 'di bu'i chos 'byung du/ rgyal po go pA las bzhengs zer de ma yin/ mkhan po bo dhi satwa'i gsung las/ mu stegs byed dbang
phyug grub pa zhig gis ro langs bsgrubs/ grub khar de'i rogs sangs rgyas pa'i dge tshul snying stobs can rang bzhin bzang por grags pa zhig la bcol nas/ de dang ro kha
sprad de langs na ma shor bar gyis lce byung ba na sos chod cig gal te shor na bdag cag dang

grong khyer phung bar 'gyur ro/ /zhes kho dang ro kha sbyar te bzhag kho rang rig sngags bzla/ nam gung tsam na ro langs/ ma zhed par bsdad pas ji ltar zer ba ltar lce phyung
ngo / /de sos bcad pas ral grir song / de dge tshul gyis khyer bas kho dngangs te/ khyod sangs rgyas pa snying rje che ba ma lags sam/ de lta bur ma phrogs shig byas pas/
dge tshul na re/ ngas lha'i yul bltas la myur bar log ste khyod rang la sprad do ma 'jigs shig zer nas/ sum cu rtsa gsum du phyin/ lha dang bcas pa'i 'jig rten mthong
nas phyir log ral gri mu stegs byed de rang la sprad/ ro gser gyi sbram bur song ba dge tshul gyis byas/ mu stegs de mkha' spyod du song / dge tshul gyis gling bcu gnyis
ri rab dang bcas pa la dpe blangs gser des rgyu byas nas gtsug lag khang bsgrubs pa yin gsungs/ dpal gyi bsam yas de la dpe blangs pa yin no/ /der sleb pa dang dge 'dun
de dag gis gang nas byon sogs drir byung ba la ji lta ba bsnyad/ thams cad kyis sngar thos pas bkur sti chen po byas so/ /de dag la phyogs 'di na rnal 'byor gyi dbang phyug
tilli pa zhes bya ba yod zer bas da lta ga na bzhugs zhes dris pas/ de dag na re rnal 'byor gyi dbang phyug tilli pa zhes bya ba cha med/ sprang po tilli pa zhes bya ba
zhig 'di kun na khor re 'ong gi 'dug zer/ der dge 'dun gyi chos ston 'dug pa'i dgung la bzhugs zer te/ chad pas gnang ba zhus te tshang mal du zhugs pas/ kha zas brim tshar
ba tsam na/ rnal 'byor pa ras kyi ang rag tsam min pa'i gos med pa/ lus nyi lhags kyis gdungs pas sngo skya ral pa spyi bor bcings pa zhig gis nya gson po khrig ma gang
khyer nas/ 'bras btsos pa'i me dmar 'dur re ba la bsregs pas/ thab ga pa rnams rub ste rdeg par brtsams pa na/ de na re/ khyed rnams mi dga' 'am zer/ dge 'dun gyi gnas
su nya gson sreg byed pa la ga na dga' byas pas/ lU hi dza dza byas pas sib nam mkha' la 'phur te song bas/ thams cad kyis grub thob tu shes nas brdegs pa la bzod gsol
byas so/ /der 'di su yin dris pas sprang po tilli pa zer ba de yin zer/ 'di kha tilli pa'o snyam nas de song ba'i phyi bzhin 'brangs pas gtsug lag

khang chen po'i rgya phibs kyi rtse la bzhud do/ /der phyin nas bdag rjes su 'dzin par zhus pas/ zhing dang bsam pa dngos po gsum/ /gcig tu dril la gsol ba thob/ /gang 'dod
'bras bu 'byung bar nges/ /ltem kyang ma byed rnal 'byor pa/ /'di nas mar mchong nus pa su yod gsungs/ bltas pas gzhan mi 'dug nga la gsungs pa yin snyam tsham tshom med
par mchongs pas rkang lag dang rtsib ma chag rgyu long dang don snying la zug lus byin 'dam bu bcom pa ltar song nas/ dge 'dun rnams der sleb thams cad ha las te smyo'am
zer ba la/ bla ma'i bka' bsgrubs pas 'di ltar gyur ba yin byas pas/ 'gyod pa med dam zer/ ci la yod shi na'ang 'tshengs mod gsungs te dbugs rtseg dran pa med par song ba
na/ rnal 'byor pa de 'ongs/ lus la phyag gis byugs te/ ro ka na hi/ pho ga na hi byas pas skad cig ma de la sngar bzhin gsos pas thams cad yid ches so/ /de nas lo gcig tu
phyag phyir 'brangs kyang gdam ngag lta ci/ gsung yang mi stsol/ skabs shig na 'od ma'i shag ma rtse rno ba me ngar blud pa ring thung mda' tsam zhig bsnams nas/ 'di mkhal
khung du rgyab tu ster ba yod dam gsung / nus zhus rked pa bzed pas brgyab ste thal byung du phug nas gar song mi snang / der na zug gis tshugs pa med kyang bla ma'i
bka' yin pas shi rung 'tshengs snyam pa dang byon nas phyag gis phyung ste gsos/ de nas lo gcig na shing skam po 'thus cig 'thus/ slob dpon rang yang 'thu/ spungs nas me
gsum sgrom du spar/ 'di'i dbus su sdod nus sam gsungs/ nus zhus te bsdad pas/ sha tshig rus pa dkar sang song / da res sos pa'i thabs med/ bla ma'i bka' bsgrubs pas shi rung
'tshengs so snyam pa bla ma yid la byas pas me rang zhi/ phyag gis byugs pas sos/ der/ kun la bla ma'i rnal 'byor shis/ /ci dgu thams cad bla ma la/ /gsol ba btab las
'byung bar 'dug /byas pas/ gegs sel rnams kyi chos gcig pu/ /bla ma yin no rnal 'byor pa/ /bogs 'don rnams kyi chos gcig pu/ /bla ma yin no rnal 'byor pa/ /zhes gsungs/
lo gcig na grong khyer pa'i mi gtsang ba spungs pa'i 'dam khrod cig tu khrid nas/ 'di za nus sam/ nus zhus te/ the tshom med par snod kyis bcus te bzas pas/ zhe mi zhim yang
'gyod pa med/

de nas lo gcig na/ nga ltogs ma gi na sbyin gtong byed pa zhig yod pas slongs shig gsungs/ dga' nas phyin pas snod gang thob pa slob dpon la zhus pa zhim zhim mdzad de gsol
lo/ /da dung btsal lam zhus pas rung gsung / slar phyin/ spyir rgya gar la nyi ma gcig la gnas gcig tu lan gnyis slong ba'i srol med pas bslangs pas ni ma ster/ lhag gi
snod 'dug pa de brdos te 'ongs pas thams cad kyis bdas rjes zin/ dbyug pas 'dam bu bcom pa bzhin/ 'gyod pa med pas slob dpon byon te sngar bzhin gsos/ de nas lo gcig na rgyal
po'i btsun mo skyed mos tshal du khyogs la bteg ste 'gro ba gzigs pa na/ 'di'i nu ma mnyed nus sam gsung / nus zhus nas bram ze'i chas ri dwags kyi pags pas smad dkris/
tshangs skud bcangs/ ku sha rna bar gzer/ lag tu me tog gi 'phreng ba zhig bzung nas sgor bsdad pa na/ tshur log pa na de'i drung du rig byed ston pas bkra shis so zer/
me tog gi 'phreng ba bcings nas nu ma mnyes pas 'khor rnams kyis dbyug pas sngar ltar bcom/ slob dpon byon nas gsos/ de nas lo gcig na slob dpon na re/ rnal 'byor pa bya
ba phyag rgya ma dgos pa yin/ khyod kyis blon po bag ma bsu ba de 'phrog nus sam/ sngar ltar bram zer byas nas/ de yong ba'i lam du bsdad pas gnye bo rnams dga' nas bkra
shis so zer/ bag ma la me tog btags nas de phang du rtsen de blangs 'khur bar brtsams pas/ thams cad kyi blon po brnyas pa 'di ltar byed pa zer nas 'dam bu bzhin du btags/
rkang lag bzhi bcad de bzhag go /der da res ni rkang lag bcad pas 'thud du ni mi thub/ sos pa'i thabs med bla ma'i phyir yin shi'ang brod do snyam pa na/ slob dpon byon
te chad pa 'thud nas sngar bzhin gsungs pas sos/ de nas lo gcig na/ nA ro pa khyod rang chung ma ma gi long gsungs/ bla ma'i bka' yin bsam blangs/ gtam ngan gyis rgyal
khams khyab pas 'gyod pa med snyam pa dang / chung ma tshol ba 'dis lan gsung / rdo rje'i bu ga lcags kyi thur mas gshags/ rdo'i tho ba gnyis kyi bar du bcug nas brdungs
pas na tsha la bzod pa'i glags med/ lus g.yo ba tsam yang med par bla mas mdzad pa yin snyam/ zhag du ma na byon nas sngar bzhin gsos/ de nas chung ma de nga la dgos gsungs/

dga' ste phul bas/ 'di nga las nA ro pa la dga' 'o gsungs/ phrag dog dang mig ser che che mdzad pa la/ bla ma mnyes 'dug pa bsam dga'/ de nas nangs kyi mtha' ma lo bcu gnyis
pa na mya ngam gyi thang chen por khrid de chos bshad pas maNDYal phul zhig gsungs/ dga' drags chu btsal bas ma rnyed/ khyod kyi lus la khrag med dam gsungs/ der lus kyi
khrag rtsa gtor te khrag gis chag chag btab/ me tog med nas rna ba dang nying lag gtubs te tshom bur bkod pas khrag mang po shor bas brgyal la khad na/ tilli pas mchil
lham phud de/ kye ho 'di ni rang rig ye shes te/ /ngag gi lam 'das yid kyi spyod yul min/ /tilli ngas ni ci yang bstan du med/ /rang gis rang nyid mtshon te shes par byos/
/zhes lham dpral bar 'phangs pa phog pas 'gyel/ brgyal sangs pa na gsos/ de kho na nyid mngon sum du gzigs pas byang chub sems dpa'i mthong ba'i lam brnyes pa khyod kyi
ming ye shes dngos grub bo gsungs te/ mar pas/ lam spang dka' srid pa'i sdug bsngal la/ /khyad du bsad pa bcu gnyis mdzad/ /dka' ba spyad pa'i thugs dam des/ /skad cig nyid
la bden pa gzigs/ /shrI dznyyA na siddhi'i zhabs la 'dud/ /ces gsungs so/ /de'i tshe nA ro pas rtogs pa'i mgur bzhengs pa/ 'char ba med cing nub pa med/ /nyin mo med
cing mtshan mo med/ /bla ma'i rtogs pas rmongs pa chad de song / /gar 'gro gang du gnas pa ma shes te/ /bde chen gyis ni dbang po'i grong 'di bcom/ /bsam du med pa'i rnal
'byor de las skyes/ /de la bdag gis ci zhig bsam par bya/ /phyogs rnams stong zhing rang yang rnam par bral/ /gang bltas de ni rtag tu de yin te/ /gnyug ma'i yid ni gdod
nas stong par mthong / /rgyu dang 'bras bu btang snyoms dag tu bor/ /'di yi khyad par te lo pa dbang ngo / /zhes gsungs la/ slob dpon gyis kyang / mi brjed gzungs thob nA
ro pas/ /bcu gnyis bar du nga bsten byas/ /nga yi rtogs pa kho la yod/ /phyi rabs sems can don gnyer rnams/ /rtogs par 'dod na nA ro bsten/ /zhes gdams so/ /de ltar rgya
mtsho dang 'dra ba'i mtshon bya don bstan nas/ chu bo dang 'dra ba'i mtshon byed shin tu rmad du byung ba'i rgyud la sogs pa/ khyad par snyan rgyud de

bum pa gang byo bstan nas/ rang grol ye shes nyi ma yis/ /pulla ha ri'i dgon pa ru/ /bhU ti'i ma rig mun sel la/ /ye shes snang bas khyab par gyis/ /zhes lung bstan/ de nas
log pa'i lam du mgar ba'i grong du bzhugs pas/ nA ro pa dub pas gnyid du song la/ tho rangs mgar ba rnams tho ba 'ur ldir byung / des gnyid sad nas/ de dag la zhe sdang
gi rtog pa zhig skyes/ de la bltas pas zhe sdang sgyu ma lta bur song nas rkyen thams cad rang grol du 'gro ba zhig byung nas/ 'di bla ma'i bka' drin no snyam nas/ kha che'i
tshong pa la byu ru bskyis nas gzhong pa gang bsnams te/ slob dpon yang drin che ste/ 'bul ba'ang mi chung snyam nas 'bul du byon pas/ slob dpon gyis 'di da dung dngos
po la zhen pa ma btang ngo snyam nas/ zhen pa zlog pa'i phyir byu ru'i ri de'u mi che ba tsam zhig sprul nas de'i khar bzhugs pas/ nA ro pa khengs pa zhi nas byu ru rnams
sku la gtor bshad dam sgom zhus pas/ slob dpon rtsig gseb tu bzhud nas slar byon te/ ka pA la zhig dri chen rlangs pa phyur re bas gang ba/ mi'i rtsib mas thur ma byas
pa gnang 'di zo gsungs/ bzhes pas bdud rtsi ro brgya dang ldan pa zhig byung ba nas/ thod pas snod bcud dang mtshungs par chos kyi tshig de zos pas lha'i zas kyi ror byung
ba ni nyams su blangs na mchog gi dngos grub thob pas sgoms shig gsungs pa'i brdar go bas/ de bzhin no gsungs/ de nas sngar mthu bsgrubs pa'i sar slebs pa na/ rgyal pos
tshor te 'khor dang bcas pa 'gyod pas bshags/ mchod gnas su zhus nas zhal gyis bzhes te sngar gyi dgon pa gzigs pas spyil po de so phag la bgyis pa ltar gyur 'dug pa mthong
/ de yod pa'i rgyal po'i pho brang me tog gi khyim/ ljongs me tog rgyas pa'i zhing / dgon pa de la ri bo gser gling zhes bya ste/ rje mar pas nA ro pa mjal sa'o/ /der
lo bdun song ba'i skabs dbus 'gyur du byon pa dang bi kra ma shI la'i byang sgor gcer bu pa rnams kyis rtsod par 'ongs nas/ rgyal po dpang du gtsugs/ der rgyal pos gcer
bu pa rnams rtsod pa rgyal na sangs rgyas kyi bstan pa 'jig par 'gyur na mi rung ngo snyam dbus 'gyur 'chang gi paNDYi ta thams cad bsags nas me tog gi 'phreng ba gtad pas/
gcer bu pa de dag shes pa dang ldan pas sus kyang len ma nus so/ /rgyal po

na re/ da dung khyed bgros la rtsod pa gyis shig gal te rtsod par mi nus na gtsug lag khang dbang rigs dang bcas pa gcer bu pa la 'bul lo zer/ der paN chen rnams gros byed
pa'i tshe/ rgan mo gcig na re/ nga'i khyim na nA ro pa chen po kha cher 'byon 'dod nas byon no/ /de la zhus shig zer/ thams cad 'dus te der phyin nas rgyu mtshan gsol bas/
bstan pa 'jig la khad dam/ khad do/ nga yod sar gcer bu pa dag yong nus pa'ang rigs pa ma yin mod/ mi rigs pa byas pas pham par bya'o/ /sngar slob dpon gyis sgoms shig
par gdams pa brjed do/ /der gcer bu pa dang rtsod pa'i khri bshams pa la gcer bu pas thos nas 'ong ma nus so/ /kho'i lha khang sgor/ rgol ba dang / phyir rgol ba dang / dpang
po'i khri bshams te rtsod pa byas pas/ slob dpon rang gis gzigs pas rang zhan zhan 'dra'o/ /nga lta bu'i smra ba'i dbang phyug zhan pa ci yin snyam pas/ bla ma'i gsung
'gongs par mthong nas yid kyis bzod gsol byas pas/ der slob dpon tilli pa phyag g.yas kha TsAM g.yon thod pa bcad ma thag cig bsnams la/ rus pa'i rgyan drug stag sham
can ral pa'i zur phud zang nge ba zhig tu byon pa la phyag mdzad pas/ gcer bu pa rnams sangs rgyas pa snying rje dang bral ba srin po'i gzugs can 'di lta bu la phyag 'tshal
ba de nyid pham pa'i gnas su gyur te zer/ slob dpon tilli pas pham pham gsung kho'i lha khang la sdigs mdzub gtad de/ mchod rten gyi gzugs 'dra ba zur brgyad sum thog
rgya phibs dang bcas yod pa srul gyis zhig pas/ gcer bu pa rnams skrag nas thams cad kyis slob dpon la btud de nA ro pa la gtad nas rab tu byung zhig gsungs/ de'i tshe rgyal
po ni nir ya pA la/ dze tA ri dgra las rnam rgyal spyod pa la gshegs pas/ bi kra ma la shI la'i byang sgo bsrung bar gsol ba btab la/ slob dpon la gsol ba btab pas da
khyod kyis chos ston pa'i dus la bab kyi gyis shig 'gro ba mang po la phan par 'gyur te/ khyod bas kyang slob ma dang yang slob rim pas phan je cher 'gyur ro zhes gsungs
te mi snang ngo / /de nas slob dpon tilli pa'ang kun gyi mngon du rgyu mi snang ste/ skal ba dang ldan na ni der 'byon no/ /de'i tshe bi kra ma shI la na shar phyogs su
shAnti pa/ lho phyogs su ngag gi dbang phyug gam/

mtshan gzhan khyab 'jug bzhad pa'i dpal/ nub phyogs na shes rab 'byung gnas blo gros sbas pa/ byang phyogs na dpal nA ro pa/ dbus na kha che rin chen rdo rje dang / dznyyA
na shrI mi tra/ 'di kha cher byung ba dang mi gcig go /der nA ro pa'i zhal mthong tshad ngan song du mi skye'o zhes grags nas slob ma bsam gyis mi khyab pa 'dus so/ /der
kha che'i rgyal pos gur kum gyi zhing gi ljongs dang nye ba na ri bo zhig la dpal me tog mdangs 'phrog pa'i gtsug lag khang bgyis nas spyan drangs te/ de phul bla mar bzung
ngo / /des yul dbus rgyal po'i khab tu glang po che shi bas thams cad mya ngan gyis non pas/ de la grong 'jug mdzad gnod pa mi 'byung ba'i sar bskyal/ nub phyogs nA ga
ra'i rgyal po mu stegs can yin pas/ de mi'i mchod sbyin byed zer nas/ mi stong lcags su bcug ste mchod sbyin gyi khang par bcug pa dpal nA ro pas dgongs te/ sangs rgyas
pa'i rnal 'byor pa thams cad bsdus nas rdzu 'phrul gyis der byon/ rgyal po'i sgor spungs nas 'dug ste/ rgyal po la khyod ci 'dod pa'i dngos grub ster gyi/ mi lcags su bcug
pa 'di dag thon cig gal te mi 'don na khyod la gnod pa byed do byas pas/ rgyal po na re/ de 'dra ba'i snyems nus pa ci yod pa zer/ der lta stangs bzhi dang grub pa brgyad
thob pa rkyang yin byas pas/ gcig gnyis ston dang zer/ der 'gug pa'i lta stangs mdzad de nags nas glang po che bkug pas 'bu sgra dang bcas te nA ro pa'i zhabs la gtugs
so/ /skrod pa'i lta stangs kyis zer mdzad pas sngar sar log der rgyal po yid ches nas nged kyis bkrol na lha mi dga' ba 'ong bas khyed rang gis khrol zer/ der nA ro pas
de dag gi mgo la thal lcag re brgyab pas lcags rang grol bas rgyal po 'khor bcas thams cad sangs rgyas pa la bcug pas/ mu stegs byed dag khros nas rdzu 'phrul chen po thob
pa dag gis 'jig rten 'thor ba'i rlung tsam spros pas rlung lha la bka' bsgo bas rang zhi ste/ de dag kyang yid mgu nas bstan pa la zhugs pas phyogs der sangs rgyas pa 'ba'
zhig tu gyur to/ /yang sgra ldan nam sgra sgrog gi rgyal po'i btsun mo padma can du gzigs nas dgug pa'i sbyor ba mdzad pas/ de nub re bzhin rgyal po'i mchan nas rgyal
po mnal du song ba'i ring

la gar song med do/ /nang par ni mi snang ba mdzad pas ga nas 'ongs cha med par pho brang du 'ong ngo / /rgyal pos sgo srung mang po bcug dmag gis bsrungs kyang khyad ma byung
nas/ rgyal pos blon po rnams la bshad pas/ thams cad bgros/ der rig pa can na re/ ri dwags kriShNa dang bung ba bzung / btsun mo'i lus la go shirSha'i byug pa gyis/ de'i
rjes la phar bung ba dang ri dwags thong / tsandan gyi dri la de gnyis chags pas gar song 'ded pas rtsad chod par 'gyur ro zer/ de bzhin byas nas sang de gnyis gar yod
bltas pas nags gseb kyi spyil po zhig la de gnyis 'khor zhing 'dug go /ba lang rdzi nas rnal 'byor pa 'di snga mo zhig nas 'dug der rgyal pos rnal 'byor pa de la chad pa
gcod snyam 'khor dang bcas te der byon gshed ma bkye bas/ der dgyes pa rdo rje'i ting nge 'dzin la bzhugs te bzhad pa'i gad brgyangs bcu gnyis bsgrags pas nags tshal dang
ri brag dag kyang de ltar dgod pas 'ur sgra ches nas bred/ rgyal pos grub thob tu shes nas bzod par gsol/ btsun mo nA ro pa ci dga' bar mdzod cig ces phul lo/ /de la sogs
pa'i rdzu 'phrul mtha' yas bstan/ rdo rje theg pa la thams cad kyi rdo rje slob dpon nam/ rdo rje 'chang chen por gyur te/ rtogs pa gong du spel ba'i phyir gsang ba'i
spyod pa mdzad pas chom rkun dang phrad de chu gri zhig byin nas 'di zo zer/ snod du bcug byung ba ltem gyis bzhu nas gsol ba dang / shAnti pa tshogs 'khor mdzad pa'i tshe/
rnal 'byor pa nag po zhig nang du 'tshangs nas khyod kyis tshogs dpon mi 'ong ngas bya yi/ nus pa ston zer/ dkyil 'khor sprul te bstan nas sku rang bzhin du mdzad pas
dpal nA ro par shes te tshogs dpon bcol/ sa bdun gyi bar bsgrubs nas b.ratal zhugs kyi spyod pa la zhugs te dag pa'i sa gsum mngon du mdzad/ de nas mar pas phyag phyi bgyis
te puShpa ha rir dngos grub chen po'i nye rgyur phyogs las rnam rgyal gyi spyod pa brtsams te nyi ma bdun gyis phyag rgya chen po mchog gi dngos grub thob pas sku ma
spangs par mkha' spyod chen por byon pa mtshan me ma mur pa zhes su'ang grags pa yin no/ /de la rang gi lcam dang / slob ma mchog thob pa'i paN chen brgya rtsa brgyad/ de'i
nang nas mchog gyur brgyad/ shAnti bha dra/ shAnti pa/ mai tri pa/ Dombi pa/

gnas brtan byang chub bzang po/ smr-i ti/ kha che A ka ra siddhi/ a ti sha'o/ /b.ratal zhugs spyod pa'i sbyor lam pa lnga bcu rtsa brgyad/ gzhan paNDYi ta dang ku su lu bgrang
gi mi lang ba byung lcam dpal gyi ye shes rab tu byung nas sde snod gsum la sbyangs/ nyid kyis gsang sngags kyi sgor smin par mdzad de/ mthar rdo rje 'chang dngos kyis
byin gyis brlabs pa ni gu ma zhes sam/ rnal 'byor ma rus pa'i rgyan cha can zhes bya ba so sa gling gi dur khrod du bzhugs shing sku ma spangs par mkha' spyod du gshegs
so/ /'di la rmog cog pas nA ro'i lcam gyi sras mo yin par byas te mi 'thad/ thams cad du nA ro pa'i lcam du grags pa yin/ grub pa'i rgyal mo'ang 'di nyid de/ gzhan du bshad
pa ltar snang ngo / /che ba brgyad kyi A ka ra shAnti pa ni rig pa'i gnas thams cad la mkhas pas 'dzam bu gling na snyigs dus kyi thams cad mkhyen par grags pa/ sems
tsam pa'i paNDYi ta'i gtso bo bi kra ma shI la'i shar gyi sgo skyong / des nA ro par gtugs nas bde dgyes ma yA la sogs pa gsan te bsgoms pas grub pa thob par grags so/ /dpal
zhi ba bzang po ni rig pa smra ba'i khyu mchog chen po zhig yin/ khyad par chos kyi pa'am/ 'gro bzang snying po zhes grags pa rdo rje theg pa'i glegs bam chen po de la
ma yA/ nA ro pa la bde dgyes rgyud sde mang du thos pa/ mar pas/ rgyud gnyan po rnams kyi gter bdag po/ /dpal zhi ba bzang po dngos dang mjal/ /zhes gsungs/ mthar b.ratal
zhugs kyi spyod pa la zhugs te lho dug mtsho khol ma'i gling / shing ting ting khun pa'i drung na bzhugs pa/ mai tri pa 'og tu 'chad/ kha che'i mkhas pa byang chub bzang
po mdo sngags thams cad la nA ro pa la gtugs pa kun gyis bkur ba'i paN chen grub pa thob par grags pa/ jo bo rje dang rdo rje gdan pa'i bla ma de yin/ dpal Dombi pa ni
jo bo nA ro pa nags gseb tu rtswa'i spyil po bcas te sgom pa na/ ba lang rdzi'i khye'u zhig yar 'ong dus de la phyag byed/ phyir 'gro dus phyag byed pas/ shin tu gus par
gzigs nas/ res shig chang ka pA la gang gnang ste 'di 'thung gsungs pas/ lhag ma med par 'thungs pa'i mod la sku gsung thugs ye shes kyi rdo rje byin gyis brlabs pas chos
thams cad skad cig la

khong du chud/ phyag rgya chen po'i dngos grub thob pa yin/ a ti sha'i rmi lam du dge slong zhig gis mi sha byin pa zos pas phyag rgya chen po lhan cig skyes pa'i ye shes mthar
phyin par thugs la 'khrungs/ Dombi pa la slob ma gnyis kyis gdam ngag zhus pas/ ngas tshul 'di lta bus byin gyis brlabs pas a ti sha zer ba bhangga la na yod/ de'i rtsar
song gsung / de gnyis kyis phyin jo bo la rgyu mtshan zhus pas/ dge slong de dpal Dombi par de nas mkhyen cing / rgya gar du bzhugs dus yang dang yang du mjal/ jo bo'i
drin che dag yin pas/ mchog gzigs tilli pa dang nA ro pa/ /dpal mchog Dombi pa dang mar me mdzad/ /nyams len byin rlabs brgyud la gsol ba 'debs/ /zhes dge ba'i bshes gnyen
bka' gdams pa rnams gsungs pa yin no/ /kha che'i mkhas pa A ka ra siddhi ni/ jo bo nA ro pa nyid kyis kyang zhe sa'i lan mdzad pa/ dus de'i tshe mkhas pa dpe med pa/
'di'ang mdo sngags thams cad la nA ro pa bka' drin che/ khyad par gsang 'dus kyi bka' babs yin pas/ jo bo bod du byon pa'i tshe gung thang pa dang 'phros la kha che A ka
ra siddhi dang mjal na gsang ba 'dus pa zhig nyan dgos bsam yod gsungs pa lo tsA ba'i zhe la bcangs/ phyis khong bod du byon pa/ gsan pa'i tshe yar 'gro 'dod/ dbus su jo
bo bsnyung bas 'bral yang ma phod pas/ jo bos lo tsA ba 'o brgyal yar song / 'dir 'phral gyi lo tsA la 'brom yod/ bstan bcos tshan po che nga'i khams kyis bsgyur mi thub
gsungs pas/ rgya gar ba thams cad mthong che/ grub pa brnyes par yang grags so/ /smri ti dznyyA na rang dang gzhan gyi gzhung lugs thams cad mkhyen pas rtsod pa la smra
ba'i khyu mchog nA ro paNDYi ta la sogs pa dge ba'i bshes gnyen du ma bsten pa mngon par shes pa mnga' ba des yum gyi don du bod du byon/ khab gung thang du phyugs rdzi'i
tshul bzung / de'i dgos pa rang gi ma yul de'i grong pa gcig gi sgyed po'i nang du sdig par skyes pa 'don pa'i phyir du brdzus pa yin de'i tshe dpyal lo tsA ba rgya gar
nas 'khor ba la kun dad dad rub rub byed/ paNDYi ta ma shes pas mthong mi byed pas/ gung thang gi sgo'i ya them la/ saM skr-i ta'i skad kyis/ ri bong

'dzin pa rgyu skar 'phreng ba can/ /mtshan mo mkha' la rgyu ba 'di dor nas/ /dwangs pa'i chu nang 'di na zla ba zhes/ /gzugs la tshad mar 'dzin pa byis pa'i blo/ /zhes bris
te glan/ de lo tsA bas gzigs nas/ 'di sus btab/ dzo gi zhig phyugs 'tsho yi 'dug pa des btab zer/ da lta gar yod/ phyugs 'tsho sar/ tsa na sleb/ nyi ma nub kha na'o zer
bas/ lAnydza shin tu legs pas yi ge ngo mkhyen nas smr-i ti'o snyam bsgugs pas ma byon/ sang snga bar gshegs lan du ma'i mthar mjal bar snang ste/ snga sor nas dpon slob
yin pas lo tsA ba bshums nas/ 'di lta bu'i 'o brgyal ba zhus pa/ ngas ma'i don du 'di ltar byas pa yin/ ma gar/ 'di na'o gsungs/ der lo tsA bas khong rang gi nor gyis sgyed
po bslus/ phyugs 'tsho ba'i yon blangs te ngan song sbyong ba'i cho ga la brten nas ma mtho ris su drangs/ lo tsA bas sgor ma thub pas khams la gshegs/ phyis bod du 'phrin
las dum bu byung / de la lo tsA ba nas 'di shin tu mkhas pas mu stegs byed rnams kyis khong gis bstan pa bsnubs dogs bskrad pa byas pas lan gsungs so/ /brgyad pa ni
jo bo a ti sha ste/ shar phyogs bhangga la'i pho brang gser gyi rgyal mtshan can mnga' thang rgya nag stong khun dang mnyam pa/ byang chub sems dpa' zhi ba 'tsho 'khrungs
pa'i rgyal rgyud du yab rgyal po dge ba'i dpal/ yum 'od zer dpal/ de gnyis la sras gsum/ padma'i snying po/ zla ba'i snying po/ dpal gyi snying po las che bas srid gzung
/ 'bring po zla ba'i snying po jo bo yin/ chung ngu'i dus gdung mtshams su tsheg sgra dang 'ur sgra byung nas gzigs pas/ yum gyis utpal sngon po skyes ma thag pa gcig tu
mthong / sras kyis jo mo sgrol ma mngon sum gzigs/ cher skyes dze tA ri dgra las rnam rgyal mjal/ des lung bstan nas nA lendrar byon/ gnas brtan chen po byang chub bzang
po mjal/ de nyid du rig pa'i khu byug mjal/ de dag gi gdam ngag gis sbyor lam thob/ des ri nag po'i zom na nga'i slob ma a wa dhU tI pa yod de'i rtsar song gsung byon/ de
nyid du bla ma rA hu la la'ang gtugs/ a wa dhU tI pa'i drung du dgung lo bcu gnyis nas bco brgyad kyi bar du bzhugs/ a wa dhU tI pa'i spyod pa

lo gsum mdzad/ sgra tshad la sbyangs/ de nas dgung lo nyi shu rtsa dgu'i bar du dpal nA ro pa sogs mang du bsten nas gsang sngags kyi thos pa mang du mdzad/ bla ma Dombi pas
byin gyis brlabs pas mthong lam gyi rtogs pa brnyes/ bhangga la'i bstan pa mu stegs la shor ba rtsod pas mu stegs pham par byas te bslus/ lo de la dpal he ru ka mdun gyi
nam mkha' la byon nas/ rigs kyi bu a wa dhU tI pa'i spyod pas gar yang mi phyin pas khyod rab tu byung zhig gsungs rmi lam du lung bstan/ yang nub cig rmi lam na gtsug
lag khang chen po zhig na bcom ldan 'das shAkya thub pa dge slong gi dge 'dun chen po dang thabs cig tu gdugs tshod gsol/ de'i gral zhabs la jo bo bzhugs pa la/ sangs rgyas
kyis ma gi'i mi 'di ci la chags nas rab tu mi 'byung zhes gsungs pa rmis pas rab tu byung bar dgongs/ sde pa yod smra la dad kyang grogs stobs kyis rdo rje gdan gyi ma
ti bi ha ra'i gtsug lag khang du phal chen sde pa'i gnas brtan 'dul ba 'dzin pa chen po sbyor ba'i lam de kho na nyid kyi phyogs gcig la zhugs pa shI la rakShi ta las bsnyen
par rdzogs/ mtshan dI paM ka ra shrI dznyyA na'o/ /de nas dgung lo sum cu rtsa gcig tshun sde pa bzhi'i sde snod kyi gzhung la sbyangs pas sde pa thams cad kyi dri ba'i
gnas su gyur la/ dharmA rakShi ta la lo bcu gnyis bye brag tu bshad pa chen po gsan/ rig pa'i khu byug shAnti pa sogs la thos pa mthar phyin pa mdzad/ slob ma paNDYi
ta 'gro ba bzang po/ chos kyi bshes gnyen/ dge ba'i 'byung gnas/ dpa' bo'i sde/ lha'i blo gros/ thi ma rba/ sa snying / ye shes snying po/ ngag gi dbang phyug dha na shrI
mi tra/ shes rab bzang po/ zla bzang / kun bzang / gsang ba'i snying po/ blo gros mtha' yas/ rgya mtsho'i rba rlabs/ ri rab rgyal po/ dpa' bo rol pa la sogs pa mang du 'dus/
'dzam bu'i gling du mkhas pa'i grags pas khyab/ der gser gling pa chos kyi grags pa'i snyan pa gsan nas/ zla ba bcu gsum gyi bar rdzing la byon/ gser gling du phebs/
der bod kyi rgyal po srong btsan gyis bzhengs zer ba'i mchod rten gyi drung gser gling gi nub phyogs kyi char gtogs pa zhig tu bzhugs/ zla ba bcu gnyis su ma mjal/ de nas

gser gling pa rab tu byung ba lnga brgya dang bdun cu rtsa gnyis kyis bskor nas bsus/ jo bo dpon slob brgya nyer bdun yod ces grag gser gling pa'i gzims khang gser gdugs can
du byon te/ lo bcu gnyis su dbu sngas sbrel nas mngon par rtogs pa'i rgyan/ spyod 'jug la sogs pa gsan te theg pa chen po'i chos kyi rtsa ba byams snying rje byang chub
kyi sems la sbyangs/ de nas phyir log yul dbus su phebs/ thugs dam gyi lha mang po'i zhal gzigs/ jo bo bstan pa'i bdag por 'os nas paN chen lnga bcu rtsa gcig gis lha khang
brgya rtsa brgyad kyi lde mig gtad/ de'ang jo bo la bla ma mang po yod pa'i nang nas/ lta ba lung ston pa'i bla ma nA ro pa/ rgyud byin gyis brlabs pa'i bla ma Dombi
pa/ las tshogs man ngag ston pa'i bla ma ba liM A tsArYa/ rdzu 'phrul dngos su ston pa'i bla ma paNDYi ta mi tra chen po/ phag mo'i byin rlabs mdzad pa bhU ta ko Ti pa/ klu
sgrub kyi gdams pa ster ba'i bla ma mkhas pa rda mchog byang sems brtan par byed pa shes rab bzang po/ tshig don rgyas par byed pa A ka ra shAnti pa/ blo sbyong gi rim
pa ster bar byed pa gser gling pa/ lta spyod nyams len gsum du dril na/ dang po rig pa'i khu byug gnyis pa gser gling pa dpal chos kyi grags pa/ gsum pa Dombi pa ste/ de
gsum la gtso bor 'dzin/ gser gling pa chos kyi grags pas slar spyan drangs/ de res lam la zla ba drug gis chog par byung / bla ma nyid kyi lta ba dbu mar bsgyur/ tshur byon
bi kra ma la shI la'i dge bskos mdzad/ de'i tshe rgyal sras mai tri pas phag mo mchod pa'i chang bsnams pa gzigs/ gnas nas dbyung ba brtsams pas/ de dge 'dun gyi dbus
nas rtsig pa la thogs pa med par song ba dang 'gyod nas bzod par gsol/ bzhes kyang / de'i nub mo jo mo sgrol ma byon nas/ bu de bton pa ni ma legs so/ /byang chub sems dpa'
la sdig pa bsags pas rnam smin shin tu che'o gsungs/ rnam smin ji lta bu zhig 'byung zhus pas/ ri rab la lan gsum 'khor ba'i sems can chen po zhig tu skyes nas bya sna
tshogs kyis za bar byed gsungs/ 'o na de la ci phan zhus pas/ byang phyogs su phyin nas theg pa chen po'i chos dar bar byas na phan/ nyin re re la tsha tsha bdun

bdun btab na phan gsungs pa jo bo bod du 'byon pa'i rgyu gcig ni de yin no/ /dpal nA ro pa'i slob ma b.ratal zhugs kyis spyod pa'i rnal 'byor pa lnga bcu rtsa brgyad las/ bzhi
mar pa'i bla ma yin te/ ku su lu che chung / penda pa/ kanda pa'o/ /dang pos dbu skra gsil te bsrung 'khor rtsar bzhag pa khwa tas khyer ba lta stangs mdzad pas sa la
lhung ba sogs lta stangs bzhi grub/ chung bas ral gri/ gser 'gyur/ mchil lham/ mig sman te thun mong gi grub pa bzhi thob/ penda pa la mched bzhi yod pa'i dharma ma ti rgya
nag ri bo rtse lngar da lta'ang bzhugs/ de'i 'og ma la a des pa chen po bal po spyi ther par grags pa de yin/ des tshogs 'khor gyi dus su snod bzed pas grong khyer ba'i
chang rnams dngos su snod du 'byung / la ti bting bas bza' bca' 'byung / ting nge 'dzin gyis dur khrod nas ro'i gdan 'gugs skyel nus pa yin/ kanda pa des sbyin sreg gi
thab khung du thugs dam gyi lha zhal mngon sum gzigs pa la sogs pa'i yon tan dang ldan/ mar pa'i rnam thar 'ga' zhig na penda pa spyi ther pa'i nu bor byas pa a des pa'i
gcung po bal po mai tri pa'am dus 'khor pa yin/ des bde mchog ngag gi dbang phyug bsgrubs pas dngos grub che 'bring gi me tog chu las yar log kyang ma tshor/ chung ngu sgrub
g.yog gis mthong bla ma la sbran pas 'dzin pa dang rtsom pa la thogs pa med pas phyis ngag gi dbang phyug tu grags/ sgrub g.yog gis kyang dngos grub kyi pham phab thob
pas mkhas pa chen por gyur/ dang por bha danta/ phyis su ma ti kIrti zhes grags pa de yin/ chung bas kyang nA ro pa'i zhabs la thug tsam yin no/ /gzhan yang / nA ro pa'i
slob ma pradznyyA rakShi ta/ ma na ka shrI/ ka na ka shrI/ haM bu spyi thod ces 'chad pa'i phyi ma ga ya dha ra'i sras ti bu yin no zer/ mdor na dpal nA ro pa la slob
ma bsam gyis mi khyab kyang / zas gtsang sras kyi 'od srung lta bu ni rje mar pa chos kyi blo gros so/ /rje btsun mar pa'i bla ma paNDYi ta ye shes snying po/ de A tsArYa
bo dhi sa twa'i slob dpon dang mtshan mthun pa tsam yin/ gzhan thog snga phyi che/ 'on kyang rig pa'i gnas thams cad mkhyen pa grub pa brnyes pa zhig go /da ni jo bo nA
ro pa'i slob ma che ba brgyad kyi nang tshan slob dpon chen po mai tri pa'i lo rgyus ni/ paNDYi ta rgyal ba'i lha'am/ spyod 'chang

mgon po'am/ 'bar ba'i gtso bor grags pa de tshe 'phos nas ring zhig na yul dbus kyi grong khyer gra byi lar bram ze'i rigs su 'khrungs/ mtshan dharma/ skyes stobs kyis shes
rab che bas mu stegs kyi sgra khang du zhugs nas pA Ni ni byA ka ra Na/ de nas lo dgu'i ring la mu stegs byed kyi grub mtha' ma lus pa bslabs/ de dag gi nang du mkhas pas
bsnyengs pa che/ mtshan dbyug gu gsum par btags/ khong gi a ne nA ro pa'i phyag rgyar yod pas/ de na re/ mu stegs kyi chos la tshe 'di'am mtho ris grub pa'i nus pa yod
kyang 'khor ba las mi 'phags pas sangs rgyas mi 'byung / de bas dpal nA ro pa la chos nyon cig zer ba la/ de dang rtsod nas su pham pa des 'dud par rigs zer/ der khrid de
nA ro pa dang bstan pa rgyal du btsugs nas rtsod pas nA ro pa rgyal te/ mu stegs kyi rtags bskyur rab tu byung / dharma bo dhi zhes btags/ bde dgyes la sogs pa'i dbang bskur/
gsang mtshan badzwa rA ga'o/ /mtshan nyid dang rgyud sde du ma bslabs/ da khyod phyag rgya ma gcig bsten la nags khrod du sgoms shig gsungs pas bdag mu dra'ang mi 'tshal/
nags khrod du mi sgom/ thos pa phul du byung ba zhig bgyid par zhu byas pas/ ratna A ka ra shAnti pa'i slob dpon tri ta tsinta ma Ni la sbyar/ der sems tsam lo gcig
gsan/ de nas ka pi ka'i yul du shAnti pa mjal bsnyen par rdzogs/ mtshan mai tri gupta zhes btags te sde snod gsum sbyangs/ der mai tri pas rab tu mi gnas pa bzung / shAnti
pas rnam rdzun pa bzung ste 'bel gtam byas pas/ mai tri pa rig pa bzang nas slob dpon khros chos gos bshus nas sgor bton/ sngo rtswa na phyag dar khrod pa'i gos dum cig
'dug pa blangs te gnas de dang mi ring ba na sgrol ma mngon par dga' ba'i lha khang du sgrol ma la gsol ba 'debs kyin zhag bdun bsdad pas/ tho rangs rmi lam du bu mo mdzes
ma lo bcu drug tsam lon pa zhig byung nas/ a wa dhU tI pa khyod 'dir ma 'dug par shar phyogs su 'gron bu zad pa'i gtsug lag khang na spyan ras gzigs bzhugs kyi/ des
lung ston par 'gyur ro gsungs nas mi snang / mnal sad nas rim gyis kha sarpa Nir byon nas thugs rje chen po la gsol ba 'debs kyin bsdad pas/ lo gcig lon pa'i

tho rangs mnal thum zhig log pa'i rmi lam du mi reng dkar po zhig byung nas/ a wa dhU tI pa khyod 'dir ma 'dug par lho phyogs su song zhig 'di nas zla ba phyed dang lnga'i
sa na dpal gyi ri yid pham pa sems ngal gso ba zhes bya bar rnal 'byor gyi dbang phyug sha ba ri yab yum bzhugs kyi der song dang / ma rtog pa dang log par rtog pa dang /
the tshom thams cad gcod par gyur ro zhes gsungs/ de nas a wa dhU tI pa zhes mtshan thogs/ lho phyogs su dgung zla bzhi'i bar phyin pas shin tu ngal nas bsil grib cig la
bsnyel bsos bas gnyid du song / sad pa dang 'khris na rab tu byung ba gzhon nu zhig 'dug ga nas 'ongs/ gar 'gro dris pas/ nub phyogs spos can gyi rgyal po'i bu rab tu byung
ba dge tshul sa ka ra siddhi bya ba yin/ lho phyogs su song dang rin po che rnyed/ des khyod kyi don thams cad sgrub bo zer lung bstan byung der 'gro ba yin/ 'o na dpal
gyi ri la 'deng ngam/ de na ri khrod dbang phyug bzhugs pa yin byas pas rung zer/ de nas lho nub shrI dha nyA ka Ta ka'i yul du bslebs/ rgya mtsho nas 'ongs pa'i tshong
pa dang phrad nas dpal gyi ri gar yod dris pas/ da dung 'di nas dpag tshad stong tsam 'das pa na yod zer/ lam 'di lta bu'o zhes bshad pas ji lta ba bzhin du byung nas/
dbus ni dpal gyi ri/ g.yas g.yon yid pham pa'i ri dang sems ngal gso ba'i ri/ bar na chu 'bab pa smyo chu dang dug chur yod pa la ring du btsal bas ma rnyed/ ri gsum po de
la gling bdun yod de/ rmi lam btab pa'i gling du bsdad pa'i dgongs rmi lam na skyes bu nag po smyug ma'i shun pas skra spyi bor bcings pas sku 'gying bag bde ba/ gzhu mchog
la phag pa'i khog stod khog smad btags pa/ dong pa zhabs gcig pa kha gnyis yod pa/ mda' lnga lnga bcug pa/ 'o ma ses brgyan pa/ rma bya'i sgros smad g.yogs byas pa/
phyag g.yon thugs kha na rin po che'i bum pa thogs pa/ yum rngon pa mo'i cha byad la rma bya dang sha ba'i ro khur ba zhig dang / gling bu 'bud pa zhig gcig g.yas dang gcig
g.yon na 'dug pa rmis/ de nas zhal mjal ba'i gling du phyin/ zas kyi rgyun bcad de sa sde btsugs pas/ dngos su byon/ sa ka ras sngar mthong / slob dpon la sbran pas dga'
ches te zhabs la gtugs/ dka' ba dpag tu med pa spyad kyang

da tsam gyi bar du ma mjal/ rje btsun thugs rje re chung na zhus pas/ nga mthong bas ni grol 'gyur gyi/ /nga ma mthong bas grol bar 'gyur/ /nga mthong bas kyang 'ching 'gyur
gyi/ /nga ma mthong yang 'ching bar 'gyur/ /gsungs nas/ sems ngal gso ba'i ri la btsal ci dgos/ dran rtog dbyings su yal ba'i dus su ngal bsos pa de kha nga yin mod gsungs
te mi snang ba gyur to/ /yang btsal bas brda bstan pa'i gling du rnal 'byor ma gcig gis shig sro bsad kyin za/ rnal 'byor ma gcig gis nags gseb nas mda' brgyab ste phag
rgod bsad nas 'di skad zer/ khams gsum 'khor ba'i nags tshal na/ /ma rig phag rgod rgyu ba la/ /ye shes rang gsal mda' zhig brgyab/ /ma rig phag rgod nga yis gsod/ /sha
ni gnyis su med par zos/ /zer/ yang shwa ba zhig byung ba bsad nas/ khams gsum 'khor ba'i nags tshal na/ /gzung 'dzin sha ba rgyu ba la/ /phyag rgya chen po'i mda' zhig
brgyab/ /gzung 'dzin sha ba nga yis gsod/ /sha ni gnyis su med par zos/ /zer/ de la paNDYi ta mi dad pa la/ sha ba ri rang byon nas/ gang yang mi skye gang yang mi 'chi
ste/ /gang yang bcings dang gang yang grol ba med/ /gsungs pas/ sa ka ra yid ches pas rtogs pa shar/ mai tri pa the tshom zos/ yab yum mi snang bar gyur to/ /de nas yang
btsal bas/ dpal gyi ri'i stod gzhi'i gling du bzhugs pa'i zhabs la rnal 'byor ma zhig bsku mnye byed do/ /de mai tri pas phrogs te bsku mnye byas gdam ngag zhus pas/ khyod
la bstan par bya'o gsungs pa na/ rnal 'byor ma de na re/ 'di ni som nyi can zhig ste/ bstan kyang yid mi ches pas ma ston cig zer te mgor rdog pa bsnun te mi snang ngo
/ /de nas btsal bas dbang bskur ba'i gling du bum pa spyi bor bkod nas/ gnyug ma'i yid ni gang tshe sbyangs gyur pa/ /de tshe bla ma'i yon tan snying la 'jug /'di ltar rtogs
nas mda' bsnun glu len te/ /sngags dang rgyud rnams gcig kyang ma mthong ngo / /bla mas smras pa gang gis snying zhugs pa/ /lag pa'i mthil du gnas pa'i gter mthong 'dra/
/yid la mi byed phyag rgya chen po'i lam/ /'bras bu gang la'ang re ba ma byed cig /rang gi sems nyid rtogs na phyag rgya chen po ste/ 'di ltar snang ba 'di yang rang
gi sems las logs na med/

ces dbang bskur bas/ sa chog la sogs pa'i go rim gang yang mi snang bas dbang thob pa'i go mi chod dam snyam pa'i tshe/ sa ka ras/ ri bo mchog la bzhugs pa'i rgyal ba ri khrod
pa/ /gzhu dang ri dwags phag pa ma yin sprul pa ste/ /zla ba gang bzhin 'jig rten na ni mchog tu mdzes/ /sprul pa'i gzugs kyis skye bo thams cad 'dul bar byed/ /dge dang
sdig pa gang la yang / /mi mthun gnyen por khyod ma bsten/ /rang rig ye shes seng nge bzhin/ /byas pas kyang yid ma ches pa la/ chos bshad pa'i gling du nam mkha' lta
bu'i rgyud rnyog pa med pa/ rgya mtsho lta bu'i rgyud gsang ba 'dus pa/ ye shes lta bu'i rgyud dgyes pa rdo rje/ byin rlabs lta bu'i rgyud 'khor lo sdom pa/ lde mig lta
bu'i rgyud mtshan brjod/ don mthar thug ston pa grub snying gi chos skor thams cad zhag bcu gnyis la stsal bas yid ches nas log 'byon khar/ khyod nga la the tshom zos pas
tshe 'di la mchog gi dngos grub mi thob/ 'chi khar rdo rje rnal 'byor mas bsus te bar dor mchog gi dngos grub thob par 'gyur ro/ /zhes lung bstan te mi snang bar gyur to/
/de nas lam du thang chad de nyal/ gnyid sad nas ri khrod pa la zhus pa'i chos rnams la bsam mno btang bas thams cad brjed 'dug da log na mi la ngo tsha lceb bam bsam pa
dang / ri khrod pa mdun du byon nas mai tri pa khyod ci nyes gsung / ngas chos thams cad brjed 'dug pas lceb bam bsam gsol pas/ gnyis med rdo rje a wa dhU tI pa/ /ma skyes
pa yi chos rnams la/ /brjed ces bya ba ga la srid/ /ma 'gags pa yi chos rnams la/ /brjed ces bya ba ga la srid/ /khams gsum ye nas grol ba la/ /ma rig pa yis bsgribs
pa yin/ /'khor lo bde mchog bde ba'i mchog /ma skyes pa yi rang bzhin nyid/ /ces gsungs pa dang / mai tri pa la rtogs pa shar sa dang po'i ye shes sgrib med du gzigs so/
/ri gsum slob dpon phyag rgya de dag gis mdzad pa thams cad snying po'i don ston pa'i brdar go ste/ bla ma la rtogs pa phul ba/ chos rnams thams cad stong pa nyid/ /stong
pa nyid dang snying rje gnyis/ /gnyis su med pa slob dpon yin/ /rnal ma'i don la rnam dpyad na/ /gang ltar byas kyang grol bar 'gyur/ /dmigs pa med pa/ bcos ma ma yin pa/
dran pa rdul tsam yang med pa'i don zhig ngas rtogs/ da ni su

la'ang dri bar mi bya'o zhes gsungs/ mtshan gnyis med rdo rjer thogs nas yul dbus su phebs so/ /de'i tshe thams cad kyis mai tri pas sha ba ri mjal lo zer nas grags pa chen
po byung / ma dad pa rnams kyis sha ba ri dang ma mjal bdud kyis byin gyis brlabs so zhes bsgrags/ de'i tshe mu stegs kyi ston pa ma trang se na zhes bya ba mu stegs kyi
rigs pa smra ba/ 'khor nyis stong dang bcas pa zhig na re/ kho sha ba ri dang mjal na ngas mi thub/ ma mjal na khos nga mi thub pas rtsod pas shes so zer/ rgyal po sa mun
dzas rtsod pa'i ra bar khri bshams/ shAnti pa la sogs pa'i nang pa dang phyi rol pa rang gi tshar bcad kyi dpang po bkod/ rgyal pos lam thams cad chag chag btab/ shing
rta'i steng du spyan drangs nas su rgyal ba'i rjes su pham po 'jug par byas nas/ mai tri pas snga rgol byas/ khos phyi rgol byas/ lta ba rab tu mi gnas pa/ sgom pa yid la
mi byed pa la sogs pa'i dam bca' mdzad de rigs pa bkod/ lung gis rgyab skyor bstan pas/ khos ma thub nas mai tri pa chen po rgyal bas rgyal ba zhes grags/ kho 'khor bcas
rab tu byung / de nas slob dpon shAnti pas de la skyon bris te rdo rje gdan gyi dus mchod kyi tshe sgo'i ya lcibs la sbyar ro/ /de mai tri pas ma gzigs/ de nyin mi rnams
na re/ shAnti pa la mai tri pas rtsod ma nus zer/ sang mai tri pas shAnti pa la kha sang yi ge ngas ma mthong ba yin/ de ring cis kyang 'byon par zhu byas pas shAnti pa
ma byon/ bang chen lan bcu gsum gyi bar bstud de btang bas kyang ma byon par bros/ de phan dus mchod kyi bdag po khong gi mdzad pa la/ de nas rgyal pos mai tri pa la phul
bas mtshan mnga' bdag ces te/ thams cad du mnga' bdag rgyal ba mai tri pa zhes grags so/ /de dus dge 'dun gyi sde o tantra pu ri/ shrI nA lendra/ rdo rje gdan/ bi kra ma
la shI la bzhi mchog yin/ phyi ma'i 'byung ba'i gtsug lag khang zhes bya bar bzhugs/ 'chad nyan mdzad/ bstan bcos du ma sbyar/ de nas ring po zhig na dam tshig gi rdzas
la chang nyos pas/ dpal mar me mdzad dge bskos yin pas gzigs te/ sde nyams kyi dogs nas rgyal po la 'phrin brdzangs/ rgyal pos pho nya brtag tu bcug pas 'dug par mthong ste
gsol bas/ rgyal pos paNDYi ta rnams sbran nas/

mnga' bdag gi spyan sngar phyin nas khyod kyis chang btungs pas chad pa sgrubs shig ngas ma btung khyed rang rnams kyis 'thungs so/ /der skyugs nas shes snyam skyug tu bcug
pas/ mai tri pas dgyes rdor gyi man ngag byas pas khong tsho la chang skyugs/ khong rang la 'o ma skyugs/ der mai tri pa ma rangs par dge 'dun gyi dbus nas rtsig pa la thogs
med du byon/ ganggA la khri brnyan sa le'i pags pa bting nas gshegs so/ /phar 'gram du thams cad kyis bzhugs par gsol bas/ bzod pa bzhes bzhugs par ma gnang / rgya gar
shar phyogs ri bo me ltar 'bar ba'i dur khrod du dgon pa btab ste bzhugs so/ /skabs shig badzwa pA Ni khyod song la nye 'khor gyi slob ma rnams sdus shig gsungs nas bsdus/
de nas mchod pa rgya chen po dang tshogs kyi 'khor lo bshams nas slob ma rnams la byin rlabs kyi rten re stsal/ zhal chems gdam ngag tu gsungs/ 'khor rnams kyis lo mang
po bzhugs par gsol ba btab pas sdod kyang dbang yod de/ dngos grub sgrub pa'i dus las nyams par 'gyur bas mi rung gsung / rdo rje rnal 'byor mas bsus te dgung lo bdun
cu rtsa lnga la gshegs so/ /de la slob ma mang du yod kyang gtso bo che bzhi/ 'bring po bdun/ chung ba bcu ste nyi shu rtsa gcig che ba bzhi ni/ na treng ka ba/ de wa A
ka ra/ rA ma pA la/ phyag na rdo rje dang bzhi/ 'bring bdun ni/ mnyam pa'i rdo rje/ mi mnyam rdo rje/ nam mkha'i rdo rje/ rol pa'i rdo rje/ dhi ri shrI dznyyA na/ a bhi yukta/
dza gang pA la'o/ /chung ba bcu/ sa kandha pa/ me go pa/ ra tsho rdor pa/ ti pu pa/ shrI nA lendra pa/ padma'i 'phreng ba/ go cha ba/ nag po pa chung ba/ shrI rna ba/
ba liM A tsArYa rnams so/ /'ga' zhig ka ro pa/ phyag na/ mar pa/ bal po shrI la bha ro rnams thugs kyi sras bzhir grags zhes kyang zer ro/ /nA ro mai tri gnyis ka'i slob
ma ti phu pa ni/ yul yangs pa can/ yab paNDYi ta ga ya dha ra/ chung ngu nas rig pa'i gnas kun la sbyangs/ khyad par gsang sngags rgyud sde la mkhas shing man ngag rgya
mtshor grags/ yum gnyis dang bcas te b.ratal zhugs kyi spyod pa la sogs par zhugs pa yin no/ /shrI bha dra bo dhi ni rgya gar shar phyogs manydzyu ha de Shar 'khrungs/
rten dge bsnyen rig gnas la mkhas pa/ dus zhabs pa chen po dang nA ro pa la thug de'i sras bo dhi bha dra zla med pa'i mkhas pa chen po pa dang nA ro pa las dus 'khor

gsan/ 'di la rgyal sras nA lendra pa phyi ma zer/ nA lendrar sgo yig 'debs pa po 'di yin kha cig zer te/ khong gi dus dus kyi 'khor lo 'phags pa'i yul na rlung ltar grags zin
pas gtam de 'chol ba yin no/ /rdo rje gdan pa ni dge bsnyen rig gnas du ma/ lhag par sgra tshad la mkhas pa zhig 'khor rab tu byung ba'i paNDYi ta 'ga' dang bcas te yul
dbus su sleb pa na/ der rgyal po'i blon po chen pos bstan pa la mi mdzes snyam nas ci'i phyir rab tu mi 'byin dris pas/ ma'i 'tsho ba sbyar bas so zer/ des gser srang sum
cu de la gtad de/ 'dis ma 'tsho bar gyis la cis kyang rab tu byung zhig der shAnti pa la rab tu byung ba'i mtshan ratna A ka ra gupta/ de dang nA ro pa/ gnas brtan byang
chub bzang po/ mar me mdzad bzang po sogs la rten nas sde snod gsum rgyud sde bzhi la mkhas par sbyangs te/ phyis rdo rje gdan gyi bdag mdzad de bzhugs pas mtshan rdo
rje gdan pa mngon shes can du grags/ 'dis rdo rje gdan chung ma dang zangs thang mar grags pa'i de bzhin gshegs pa'i sku du ma thugs dam du bzhengs/ bstan pa bskyangs/ de
nas spyan ras gzigs mjal bar bzhed nas po ta la'i lam gyi yi ge bzung ste byon/ sau rir slebs pa na/ de'i rgyal po'i rmi lam du rdo rje gdan gyi mahA bo dhi byon nas/ nga'i
bstan pa lho phyogs su ma btang bar khyod kyis zung zhig zer ba rmis/ ci'i ltas yin snyam pa la paNDYi ta 'khor bcas byon nas lho phyogs su skyel bar zhu zer/ zhib tu
dris pas rmi lam gyi don go nas bshol btab ste/ rgyal pos gtsug lag khang phul/ 'khor mang po la chos bshad pas sau ri pa zhes grags/ 'dis tshogs kyi 'khor lor grub thob
brgyad cu rtsa bzhi dngos su spyan drangs te bstod pa mdzad do/ /abhyA kA ra gupta ni/ rgya gar lho phyogs u Da I shal bram ze'i rigs su 'khrungs pa/ skyes stobs kyis shes
rab che bas sgra tshad gso ba mkhas par lobs/ yul de'i a mra'i tshal du sgo bsdams nas sgra'i po ti gcig lta ba'i skabs su bud med gzhon nu mdzes ma zhig byung / khyod
su byas pas gdol pa mo yin/ khyod dang dga' mgur spyad pa'i slad du 'ongs su yin zer/ bdag bram ze yin pas khyod dang reg par mi rung ngo smras pas/ khyod kyis skye ba mang
por nga la bsnyen bkur byas pas 'dir 'ongs ba yin/ nga la nyan na yul 'dir ma 'dug par sangs rgyas pa gyis la dbang bskur

zhus ma ga dhar song zhig zer mi snang bar gyur to/ /de mi ma yin par rig ste grogs po nang pa'i paNDYi ta zhig yod pa la 'di ltar byung smras pas/ rje btsun rdo rje rnal 'byor
mas lung bstan par 'dug skal ba bzang po yin/ bka' bzhin gyis zer/ khyim spangs te bhangga la'i o tantrar dge tshul mdzad/ grub thob mang du bzhugs pa la dbang gdam
ngag gsan/ brang khang dben pa zhig tu sgom zhing bzhugs pas/ bud med mdzes ma sha khrag dmar tshar re ba khyer ba zhig 'ongs/ bdag gdol pa mo yin/ 'di la longs spyod cig
zer bas/ rab tu byung nas de lta bu zos na ga la rung snyam nas ma blangs pas/ khyod 'dir ma 'dug par ma ga dhar song zhig zer/ de nas ma ga dhar byon/ bi kra ma la shI
la'i gtsug lag khang du phebs/ rdo rje gdan pa las bsnyen par rdzogs/ mtshan a bhyA kA ra guptar btags/ nA ro pa la sogs pa'i mkhas pa du ma la gtugs nas/ mdo rgyud thams
cad la smra ba'i sengger gyur/ sau ri'i dur khrod kyi dgon pa i tri ri zhes par sgom zhing bzhugs pa na/ tshes brgyad kyi nub mo bla ma'i g.yog mo yin zer ba'i bu mo zhig
tshogs kyi yo byad thogs te/ bla ma ratna ka ra guptas tshogs kyi 'khor lo bskor ba'i skal ba khyod la skyel du btang ba yin pas 'di zo zhig nga dge slong yin pas longs
spyad du mi rung ngo byas pas/ lan gsum gyi bar du zo zer yang ma zos pas/ khyod kyis skye ba mang por nga la mchod pa byas pas ngas dngos grub lan gsum du skyel du 'ongs
pa yin te/ khyod mi 'dod par 'dug zer te tshogs dang bud med mi snang bar gyur to/ /sgo gsum rim bcad pa'ang de kho na bzhin 'dug bla ma'i drung du phyin nas mdang tshogs
skyel du btang ngam zhus pas/ khyod de la rtog pa che bar 'dug pas ma btang / yi dam gyis dngos grub skyel du byon par 'dug ste ma shes par snang gsungs/ de nas 'gyod
de dur khrod de nyid du yi dam gyis dngos su lung mi ston na shi'ang sla'o zhes sa sde btsugs pas/ zhag bdun pa'i rmi lam du bud med rgan mo zhig byung / mthar de rdo rje
rnal 'byor mar song nas/ khyod skye ba 'di la mchog gi dngos grub thob pa'i skal ba med pas ngas byin gyis brlabs kyi bstan bcos mang du rtsoms shig bar dor mchog gi dngos
grub thob par 'gyur ro zhes lung bstan/ de nas bi kra ma shI la'i bdag mdzad sde snod kyi 'chad nyan mdzad pas slob ma'i tshogs dpag tu med pa

las rgya gar na mchog gyur/ shu bha kA ka ra gupta/ wA gI shwar gupta/ bi khyA ta de wa/ niShka langga ka de wa/ bhakSha ra gupta/ nA ya ka pA da/ bod na rtsa mi lo tsA dang
grogs mched phar gsan tshur gsan/ steng lo tshul khrims 'byung gnas/ pa tshab nyi ma grags/ khe gad 'khor lo grags/ spong zho gsal ba grags/ rga lo/ ro lings pa/ ding ri
chos grags/ tre bo shes rab dpal/ she'u lo tsA ba sogs mang po/ manydzyu kIrti ni lnga rig pa nA ro pa'i zhabs la legs par gtugs te dus 'khor sogs kyi rgyud sde la mkhas
par sbyangs pa manydzyu ha ra zhes bya ba'i gnas su bzhugs pa/ de'i slob ma sa manta shI bha dra ni bal po ye rang du 'khrungs/ manydzyu kIrti la dus kyi 'khor lo legs
par thob pa'o/ /kha che zla mgon ni kha cher bram ze bzang po'i zhabs zhes kyang bya/ sUrYa ka tu zhes kyang bya ba mkhas pa'i phul du phyin pa des/ rang gi 'khor paNDYi
ta so na sa ni dang lui ka ra/ da na shrI/ tsantra rA hu la/ so ma nA tha la sogs pa la chos gsung zhing bzhugs pa'i tshe/ paNDYi ta 'dul ba 'byung gnas blo gros kyis dbang
mdor bstan/ dbang rab byed kyi dpe bskur bas gzigs te ngo mtshar/ de las zla mgon mchog tu dad pa skyes nas der chos nyan 'phro bcad de dbus su byon/ dus zhabs chung ba
dpal nA lendra pa dang mjal nas dus kyi 'khor lo mkhas par bslabs so/ /dam pa sangs rgyas ni slob dpon ka ma la shI la bod du sku gshegs nas skye ba rgya gar lho phyogs
bye brag tsa ra sing nga zhes bya bar tshong dpon gyi rigs su 'khrungs/ bi kra ma shI lar mkhan po dge ba'i lha las rab tu byung / de dang bram ze ArYa de wa la sogs pa
la brten nas rig pa'i gnas lnga la mkhas par sbyangs/ nA ro mai tri la sogs pa thun mong mi'i bla ma lnga bcu rtsa lnga/ 'ga' zhig dngos dang 'ga' zhig dag snang gis mjal/
ngo mtshar mkha' spyod kyi bla ma sum cu rtsa drug dag pa'i snang bas bsten/ thugs dam gyi lha bde gshegs bcu gnyis dang mi dang mi lab lab mdzad/ khyad par u rgyan gyi
dur khrod rgyu skar dpal gyi rol par bcom ldan 'das bdag med mas mngon sum du rjes su bzung ba phyag rgya chen po mchog gi dngos grub brnyes pa'o/ /'di la gzhan gyis dgung
lo mang po bar byas pa dang / ka ma la shI las grong 'jug byas par bshad pa rnams la gtam tshad ma gnod byed du snang ngo / /slob dpon dza wa ri

pa ni/ nam gru rigs las grub pa brnyes pa phyag na rdo rje dngos kyi slob mar grags so/ /khro phu bas spyan drangs pa'i paN grub gsum las/ mchog gyur paN grub gnyis kyi paN
chen ni/ kha che grib bstan du 'khrungs/ rigs rje rigs/ dza sho dha ra ste grags 'dzin/ lo bcu nas bram ze lakShI dha ra la sgra snyan gso dpyad/ ratna shI la dang la li
ta sri da zhi 'byung / dbyangs snyan sogs bsten nas gzhung 'bum phrag du ma thugs su chud/ mkhan po su kha shrI las rab tu byung / mtshan shAkya shrI bha drar btags/ grogs
gcig gis 'tsho ba la brten dgongs pa na sgrol mas khyod sangs rgyas kyi bstan pa mi 'dzin nam gsungs pa rmis pa de phyin chad bsod snyoms kho na mdzad/ mtshan bsod snyoms
par thogs/ til mar gyi nang du mnal spangs te kha 'don mdzad/ mkhan po u dha ka ra gupta dang / las slob da sha pA la/ gsang ston dA nA ka ra/ dad pa'i dge 'dun bco brgyad
kyi dbus su bsnyen par rdzogs/ nyi ma sbas pa/ tsandra gupta/ rdo rje gdan pa chung ba/ bi khyA ta de wa/ bi na ya shrI/ nyi ma dpal ye shes/ 'jigs med grags pa rnams
las sde snod dang khyad par rgyud sde rab 'byams la thos pa mdzad/ yi dam mang po'i zhal gzigs/ ri bya rkang gi grub thob dang / singga la'i dgra bcom pas ma byon pa'i
sangs rgyas rab gsal gyi sprul par lung bstan/ ma ga dha'i rgyal pos bla mar bzung / gzhung rtsom pa dang dri ba dgu'i lan dus gcig la thebs/ o tantra pu ri'i gtsug lag
khang gi sde pa bzhi'i dge 'dun khri nyis stong gis bsus te gtso bor bkur/ 'dam bu'i tshal du ri mo'i bud med kyis bsod snyoms phul/ gnas gser gyi tog can du bzhugs pa'i
tshe rgya nag gi gdan 'dren byung yang / dkar zhing mdzes pa'i dge slong zhig gis da res dus la ma bab/ ma 'ongs pa'i dus byang phyogs su song zhig lung bstan/ mtshon cha
'khor lo zhes bya ba'i mchod rten chen po zhig la sus kyang gdugs ma khel ba sgrol ma mched la gsol ba btab pas gdugs bya rog chen pos khyer te bkal/ nam zhig srod kyi dus
sgrol mas khyod da lta shar phyogs su song zhig gsungs/ de ma thag mi rnams la myur du 'deng zhes bskul nas skyes bu dkar po zhig gis 'ongs nas lam sna byas/ ma hA kA
las mar me bteg ste/ gza' pa wa sangs kyis

lam mtshon par byas te tshegs med par dza gad ngha rar phebs/ de'i tho rangs tu ruShka'i dmag gis ma ga dhar slebs te bcom par 'dug gnas der rig pa 'dzin pa'i lha mo bzhis
bsod snyoms phul/ der tho rangs lha'i rnga bo che'i sgra gsan pa'i rkyen gyis dga' ldan gzigs/ byams pa la chos bzhi gsan/ rang lo bdun cu rtsa brgyad la bod du phebs/ lo
bcu bzhugs 'phrin las bsam gyis mi khyab pa byung / gser byung ba thams cad lo tsA ba byams pa bzheng pa'i rgyu la gnang / slar kha cher byon te lo bcu gnyis bzhugs te bstan
pa bskyangs so// // ! mi tra dzo ki ni rgya gar shar phyogs ra Da'i yul du 'khrungs/ tilli pa'i dngos slob rol pa'i rdo rjes rjes su bzung / kha sarpa Nar lo bcu gnyis
bsgoms pas spyan ras gzigs 'khor dang bcas pa mngon sum du byon nas chos bstan pas grub pa brnyes/ mtshan a dzi ta mi tra gupta zhes bya/ gang 'dod thams cad shing gtan
las 'byung ba dang / o tantra pu ri na dge 'dun stong phrag bcu gnyis gnas pa na/ nang ma mthun pa gcig gi phyogs bud shing rgyal pos byas te dmag drangs pa 'khor lo 'phangs
skrag ste bros/ dge 'dun la gnod pa med par mdzad pa/ rgyal po shing rta mkhan gyi ring la wA rA Na sI'i dpung tshogs rdul gyis nyi ma 'grib pa lta bus ma ga dha'i
sangs rgyas kyi bstan pa gzhom par rtsom pa/ sku gcer bur gad rgyangs bsgrags pas sa g.yos shing mi phyugs thams cad rengs par mdzad pas rgyal pos btud pas rengs pa bkrol/
rgyal po grags pa can sde bzhi dbang du btsugs/ shing gtan bsgul nus na phar gser srang stong yang ster zhing mu stegs la 'jug bsgul ma nus na tshur 'jug par byas te shing
gtan sa la bor bas bsgul ma nus pa thams cad sangs rgyas pa la btsud/ rgyal po u pa Da zhes pas mi gtsang ba'i dong bur bcug kyang tshong 'dus su byon pa dang / shing
bsags de'i steng du bzhag ste zhag gsum du me spar yang sku ma tshig pas 'gyod de zhabs la 'dud pa dang / wA rA Na sI'i rgyal po la chos bshad pa na nam mkha' nas me tog
gi char dang / lha'i bus bdud rtsi 'dren pa'i snang ba bstan/ rgyal po la sprin gyi dbus na bzhugs pa dang lan cig mi snang la/ zhag bdun gsol ba btab pas rdzing bu'i steng
du bzhugs pa/ rgyal pos grong khyer 'bum phrag bcu cha rkyen du phul ba lo

gsum sbyin gtong mdzad pa/ lho phyogs su gnod sbyin btul ba/ lta stangs mdzad pas nam mkha'i bya thams cad bka' bsgo ba nyan pas wA rA Na sI'i gtso bo brgyad cu rtsa bzhi dang
/ rgyal po dza ya se na dang / paNDYi ta a nanda thugs gtad pas grol ba dang / wA rA Na sI'i rgyal po la khyod nga la the tshom zos pas tshe 'dir mchog mi thob/ bar dor
dngos grub thob par 'gyur ro/ /rgyal pos bla ma gzhan du mi btang snyam gtsug lag khang du bzhugs bcug pa phyir pha 'ong gi steng / gtsug lag khang gnyis kar snang ba/
sde brgyad la chos ston pa ste ngo mtshar can gyi gtam bco brgyad du grags/ bod du byon mthar shi skyid kyi jag pa dang thug pa na sku la mtshon ci btab kyang nam mkha'
la brgyab pa bzhin song nas/ mi tra dzo ki sgyu ma'i sku sogs gsungs te sku mi snang bar mkha' spyod du gshegs skad do/ /phyi rabs bod la chos kyi drin che ba dpal nags kyi
rin chen te/ de'i lo rgyus ni/ rgya gar shar phyogs grong khyer dam pa zhes bya ba'i rgyal po'i sras su 'khrungs/ dgung lo brgyad bzhes pa la dge 'dun 'bum phrag 'dus
pa'i mkhan po sangs rgyas dbyangs kyis mkhan po/ dge 'dun khri phrag gi gnas brtan chen po su dza ta ratnas slob dpon mdzad de dge tshul bsgrubs/ mkhan slob de gnyis dang
gzhan las kyang thos pa mang po mdzad/ byang chub tu thugs bskyed pa dang dbang bskur ba gsan/ dgung lo nyi shu pa la sngar gyi mkhan slob las bsnyen par rdzogs/ paNDYi
ta chen por gyur te bya bral la gshegs nas singga gling du byon/ lo drug tu bzhugs/ der slob dpon chos kyi grags pa zhes pa las 'dul ba gsan/ de nas 'dzam bu'i gling du byon
pa'i lam du gangs can mtsho'i sku gzigs/ lho phyogs ka lingka'i rgyal khams su phebs/ paNDYi ta mi'i nyi ma zhes bya ba 'dzam bu gling na mkhas pa gcig gzigs/ des bkur
sti che bar byas/ dpal 'bras spungs mjal/ klu byang gi dgon gnas su thogs shig bzhugs/ der sha ra ba dbang phyug dang mjal/ khyod 'dod pa'i dngos grub byang phyogs su 'byung
bas der song zhig gsungs lung bstan/ de nas ma ga dha ra paNDYi ta ha ri ha ra la sgra ka lA pa da lta'i 'di bas bdun 'gyur gyis che ba zhig gsan/ ka na ka shro ram
zhes pa'i chu 'gram du lo gsum phyogs gsum mdzad/ u ru pa sa zhes bya ba'i lha khang du bi rU pakSha dang de'i slob ma grub thob bA gha la dang mjal/ spyan ras gzigs kyi
rdo sku yod pa

des bod yul du song zhig rgyal po chen po zhig la brten nas mang po la phan par 'gyur ro zhes lung bstan/ bal por phebs/ der paNDYi ta shI la sA ga ra las spyod 'jug lugs kyi
sems bskyed gsan bod du phebs/ lha sa dang yar klungs zhabs kyis bcags kyang phan thogs ma byung / slar bal por log de nas 'phags pa shing kun gyi shAnta pu ri'i gtsug
lag khang du bzhugs pa'i tshe/ dang por bla ma sangs rgyas dbyangs byon/ de nas dpal sha ba ri dbang phyug byon nas/ der dkyil 'khor gyi 'khor lo sprul nas bde mchog gi
dbang bskur/ mi 'gyur ba'i bde ba brnyes/ slar si tu rab brtan pas spyan drangs te bod du byon/ rong ston gyis gtugs/ dpon slob lhan du srin po rir phebs pa na/ bod rgyal
po grags pa 'byung gnas kyis spyan drangs rtsed thang du phebs/ pa gro bskor du byon/ slob dpon padma mjal/ phyir phebs nas rgyal blon/ lhag par sde snod 'dzin pa sum cu
rtsa gnyis tsam gyi tshogs chen po la dbang gdam ngag bsam gyis mi khyab pa dbye/ phyir bal yul du thegs/ de nas yang bod du phebs te skal ldan gyi slob ma du ma rjes su
bzung ngo / /de'ang rgya gar 'phags pa'i yul du paN grub bstan pa rin po che la gces spras mdzad pa chen po byon pa ni rgya mtsho/ 'dir bkod pa ni bum chu tsam ste/ 'di
na bod nyid du de dag gi ring lugs yod pa kho na'o/ /de'ang rdo rje gdan pa chen pos tshogs kyi 'khor lo bskor ba'i gral du grub pa'i slob dpon ji tsam phebs pa la grub thob
brgyad cu rtsa bzhir grags pa yin gyis/ rgya gar pa'i grub chen thams cad der 'dus pa ni ma yin no/ /de lta bu'i rdo rje'i theg pa la 'chad nyan mdzad pa'i slob dpon
dag las rgya bod gar yang sngags bla na med pa'i phyogs la tilli nA ro sku drin che ba rang rang gi lugs gang las 'ongs brtags pas shes pa yin no/ /des na 'brog mi rgya gar
du 'byon pa'i tshe bi kra ma shI la'i gtsug lag khang na mkhas pa sgo drug yod de/ shar phyogs kyi sgo srung par ratna A ka ra shAnti pa bzhugs pa la sgra dang tshad ma
la gtso bor dri/ de bzhin du lho phyogs kyi ngag gi dbang phyug grags pa zhes bya ba rje btsun ma sgrol ma la chos dngos su gsan pa/ slob dpon de la sgra tshad snyan dngags
lung la sogs pa 'dri ba'o/ /nub phyogs na shes rab 'byung gnas blo gros la khyad par du mu stegs

kyi grub mtha' la 'dri ba mang / byang phyogs na jo bo nA ro ta pa la theg pa chen po gsang sngags la 'dri ba dang lung nod pa mang / dbus kyi ka chen gnyis ni rin chen rdo
rje dang / dznyyA na mi tra ste/ kha che dznyyA na mi tra ni min/ de gnyis la ka chen zer yang gzhan rnams las yon tan che rgyu med gsungs pa'i gtam 'di tshad mar gyur to/
/de'ang paN chen nags rin gyi skabs su rgya gar shar lho gnyis su bstan pa dar ba yod skad cing / dbus na rab tu byung ba med/ da lta'ang lung lag rnams na yod pa 'dra
ste/ kho bo gzhon nu'i dus na lho nub puShka ra'i yul nas dge slong lnga sde zhig 'ongs pa'i bzhi log gcig byung ba kho bo'i mig lam du bab pa 'dul ba'i rnam dbye legs par
shes pa 'dug de na yod pa rnams jo bo dang kha che paN chen nas brgyud par 'dug go/ // ! gnyis pa bod du bstan pa ji ltar byung ba'i tshul la/ snga dar dang phyi dar ba'i
tshul gnyis kyi dang po ni/ slob dpon shes rab go chas skya seng bu lnga dang / dgra ngan dpung tshogs yan lag bcu gnyis 'thabs pa'i tshe/ rgyal po ru pa ti zhes pa dmag
stong phrag gcig dang bcas pa bud med kyi chas su zhugs te ri gangs can gyi dbus su bros pa las mched pa bod do zer te/ 'khrug pa de ni rtsod pa'i dus thog mar byung
ba'i tshe yin la/ rdzogs ldan gyi dus gsungs pa'i 'khor lo sdom pa'i rgyud du/ bod ces yul nyi shu rtsa bzhi'i ya bar bgrangs pas des gnod/ des na da lta bod lung zhes grags
pa 'di'i ming las spyi la de skad du grags pa ste/ rdo rje mkha' 'gro'i rgyud las/ bod yul du ni lhan skyes te/ /zhi zhing gsal ba'i gzugs can ma/ /chu srin rgyal mtshan
lag na thogs/ /brag gi khyim la brten te gnas/ /rang byung gi ni skyes gnas can/ /zhes byung zhing / 'phags pa klu sgrub kyis ral gcig ma'i sgrub thabs spyan drangs pa'ang
'di las yin pa dang / 'jam dpal rtsa rgyud kyi srong btsan sgam po lung bstan du/ lha ldan yul zhes bya ba yi/ /gangs can ri yi nang gnas pa'i/ /zhes pa'i lha ldan
gyi gangs can yang yul de'i ming gi rnam grangs yin la/ de la de hi ma la ya zhes 'byung bas so/ /don da lta tsa ri trar grags pa 'di yin no/ /bod spyi 'di dang po mi ma
yin rnams kyis bzung bas ming yang mi 'dra ste/ sngon bdud kyis bzung bas de'i tshe bdud yul kha rag mgo

mgo dgu zhes thogs skad pa sogs/ de dag la rgyal phran sil ma bcu gnyis su grags te rim par 'ongs pa de dag thams cad ni mi ma yin 'ba' zhig go /'jam dpal rtsa rgyud du/ nga
ni 'das nas lo brgya na/ /kha ba can du mtsho bri nas/ /sA la'i nags ni 'byung bar 'gyur/ /zhes lung bstan pa bzhin/ ston pa 'das nas lo brgya na kha ba can sngon mtshor
yod pa bskams pa'i 'go zug cing sA la'i nags tshal chags par gsungs pa dang / bod rnams sngon yul 'di thams cad la shugs pa'i nags yod ces gleng ba dang mthun no/ /de ltar
yul chags nas mi ring ba na 'phags pa spyan ras gzigs dang / jo mo sgrol ma'i sprul pa spre'u dang brag srin las thog mar sprel phrug de dag rim gyis mir song ba yin
la/ de dag gi grong chags pa'i snga ma ni kong yul spre sna/ mi yul gyi lding du grags pa de yin la/ der li tsa byi'i rigs kyi bu zhig 'khyar ba lha ri gyang thor babs pa
de dag gi rje bor bsten pa ni rje la snga ba gnya' khri btsan po yin no/ /de nas rgyal rabs nyi shu rtsa drug na lha tho tho ri gnyan btsan byon/ yum bu bla sgang btab pas
mkhar la snga ba yin/ der nam mkha' nas rin po che'i sgrom bu zhig babs pa kha phye bar/ za ma tog bkod pa'i mdo/ spang kong phyag rgya pa/ gser gyi mchod rten gcig tsinta
ma Ni'i gzungs rnams thon/ de'i rmi lam na mi rabs lnga na 'di shes pa 'byung zhes lung bstan/ 'on kyang de dus ci yin ngo ma shes kyang ya mtshan du gzung nas/ ming
gnyan po gsang bar btags te mchod pas rgyal po lo brgya nyi shu thub/ de nas mi rabs bzhi pa gnam ri srong btsan dang / btsun mo tshe spong bza' 'am/ 'bri bza' thod dkar
du grags pa'i sras su 'phags pa spyan ras gzigs rgyal bu mgo bcu gcig yod pa zhig skyes te/ mtshan khri lde srong btsan du grags so/ /dbu lhag ma dar le brgan gyis dkris/
lo bcu gsum na rgyal sar byon/ des mtha'i rgyal phran thams cad dbang du bsdus/ blon po mgar zhes pa phyag na rdo rje'i sprul pa des/ bal po'i rgyal po 'od zer go cha'i
sras mo sgrol ma khro gnyer can gyi sprul pa dang / rgya nag nas sgrol ma sngon mo'i sprul pa lha cig kong jo bsus/ jo bo shAkya rnam gnyis sogs

kyi sku rten byin rlabs can mang po spyan drangs/ sku rgyu spungs pa la rang byon bcu gcig zhal byon/ de'i tshe bod la yi ge med pas thon mi a nu'i bu 'jam dbyangs kyi sprul
pa sambho Ta kha cher yi ge slob tu btang / des slob dpon lha rig pa'i sengga zhes bya ba las sgra legs par bslabs/ bod du log nas bod kyi skad dang bstun nas gsal byed
sum cu/ dbyangs gug kyed bzhir bsdus/ dbyibs kha che'i yi ge dang bstun nas lha sa'i sku mkhar ma rur bcos/ sgra'i bstan bcos brgyad mdzad/ rgyal pos kyang yi ge dang sgra
legs par slob pa'i tshul bstan/ rgyal pos mi dge ba bcu bgags shing / dge ba bcu spyod pa'i khrims bcas pa dam pas rgyal po'i mtshan srong btsan sgam por grags zer/ btsun
mo gnyis kyis gtsug lag khang 'gran nas rtsig par chas pa la/ khri btsun gyi gtsug lag khang thog mar byed pa'i sa 'o thang gi mtsho la lung bstan pas rtsig ma thub/
rgyal po la zhus pas/ bod spyi srin mo gan kyal du sgyel ba 'dra ba'i 'di snying ka yin/ der lha khang 'debs pa la sa'i dpyad gzhan rnams mnan dgos gsungs nas/ dpung pa g.yas
la ska tshal g.yon la khra 'brug rkang pa g.yas la gtsang 'gram/ g.yon la grom pa rgyang / ru bzhi'i gtsug lag khang zer/ gru mo g.yas la kong po bu chu/ g.yon la lho
brag mkho mthing / pus mo g.yas la ska brag g.yon la pra dum rtse re/ mtha' 'dul gyi gtsug lag khang zer/ lag mthil g.yas la byang tshal gyi rlung gnon/ g.yon la khams
kyi glong thang sgron ma/ rkang mthil g.yas la mang yul byams sprin/ g.yon la mon bum thang / gzhan yang sa non gyi lha khang / mchod rten brgya rtsa brgyad sprul pa bkye
nas bzhengs/ gdod 'o thang gi mtsho la rdo'i khar brtsigs shing gis phub/ klu'i 'dag pas zhal zhal byas/ ras sa bskyal de brdal ba la lha khang brtsigs te/ bzo khyad las
'phrul lta bur snang bas ra sa 'phrul snang zhes grags/ kong jos ra mo che bzhengs/ rgya gar gyi slob dpon ku sa ra/ bram ze shang ka ra/ bal po shrI la manydzyu/ rgya nag
gi slob dpon mahA de wa tsho spyan drangs/ lo tsA ba thon mi/ de'i slob bu dharmA ko sha sogs kyis byas/ gsung rab kyi skad bcos/ mdo sde za ma tog bkod pa sogs bsgyur/
rgyal pos gdam ngag gnang nas yer par sgom grwa btsugs te rab byung med/ rgyal pos lo drug cu rtsa dgu rgyal srid

bzung ste brgyad cu rtsa gnyis la yab yum gsum rang byon 'phags pa'i thugs kar thim/ de dus kong jo'i zhal chems la/ lha shAkya mu ne ra mo che nas gdan drongs la 'phrul snang
gi blo bur du sbos la zhal zhal gyis/ logs dang steng du 'jam dbyangs kyi sku re bris shig gsungs/ de ltar byas pas rgya nag gi dmag sleb dus rig kyang 'jam dbyangs kyi
sku bshig ma phod/ de nas rgyal rabs lnga pa la khri lde btsug bstan gyis lha sa'i brag dkar la sogs pa'i gtsug lag khang bzhengs/ li yul nas don pa'i dge 'dun dang rgya
nag ha shang spyan drangs te mchod/ bran ka mu la ko sha sogs kyis mdo sde las brgya/ gser 'od bsgyur/ ljang tsha lha dbon la rgya'i sras mo gyim shing kong jo bslangs
pas bu shi mes rang dang 'dus nas lha shAkya mu ni btsal te mchod pa byas/ de gnyis la 'jam pa'i dbyangs kyi sprul pa'i sku gcig 'khrungs mtshan khri srong lde btsan du
btags/ de chung ba'i dus su rgya'i yul du sang shi la sogs pa mi bzhi chos 'tshol du btang / de dag gis rgya'i rgyal po'i drung du phyin/ de la zhus nas sgom pa'i lung 'bogs
pa'i ha shang dang mjal nas legs par mnos/ ha shang de mngon shes mnga' bas sang shi la/ ston pas gdong dmar can gyi yul du dam pa'i chos dar bar byed pa'i byang chub
sems dpa' lung bstan pa de khyod yin/ bod ni rgya gar gyi mkhan po zhi ba 'tsho zhes bya ba des 'dul skal yin/ de ma yin pa gang gis kyang phan mi thogs zer/ de rnams kyis
rgya nas chos bam po stong tsam blangs/ ha shang zhig kyang spyan drangs te 'ongs pa bod du sleb pa'i tshe rgyal po 'das/ rgyal bu chung / blon po rnams kyi chos khrims
bshig ste/ dam chos byed pa byung na spyug par byas/ lha shAkya mu ni rgya yul du skyel bar brtsams pa la/ mi sum brgyas ma theg nas bye thems su sbas/ lha sar bshas ra
byas so/ /de'i tshe sna nam khri thog rje thang la 'bar zhes bya ba rgyab gas nas shi cog gru skyes bzang rgyal/ mgo byad bskams nas shi bas lha bye 'og tu bcug pas len
zer nas bton/ dre'u gnyis kyis bteg nas mang yul skyi grong du bskyal/ mkhar brag dang mgrin bzang bshig go /des khong tshos chos

sbas ha shang slog gsal snang mang yul gyi blon por bskos te brdzangs so/ /de nas rgyal bu lo bcu gsum lon pa na rgyal sar bton/ yab mes kyi le'u tshe gtam du mdzad pa na chos
kyi gtam byas chos sbas pa blangs te gzigs pas dad par 'gyur/ rgya me mgo dang / kha che A nandas bsgyur/ de blon po zhang grom pa skyes la sogs pas bkag go /blon po
chos la dkar ba rnams kyis sang shi mang yul du brdzangs/ gsal snang gis mang yul du ma bsdad par/ rgya gar du phyin/ ma hA bo dhi dang byang chub shing / nA lendra rnams
la mchod pa chen po byas bal yul du log mkhan po bo dhi sa twa dang mjal te mang yul du spyan drangs/ gtsug lag khang bzhengs/ mkhan po'i gsungs nas/ bod kyi btsan po dang
/ khyod dang / nga dang gsum 'od srung gi bstan pa la bya rdzi ma'i bu gsum du gyur nas bod du bstan pa spel bar smon lam btab pa yin te/ btsan po'ang ma skyes/ khyod
kyang nar ma son pas ngas 'di na bod kyi rgyal rabs dgu'i bar du dgug cing bsdad pa yin gsungs slar bal por gshegs/ sbas chos sbas te pho brang rlung 'tshubs su rgyal po
dang mjal te chos kyi bka' mchid byas/ bo dhi sa twa'i lo rgyus bsnyad pas khyod yib cig ngas zhang nyam bzang khad kyis gsol du gzhug go gsungs/ zhang nyam bzang dang 'gos
khri bzang la sogs pa chos la dga' ba'i blon po kun la chos byed par mol btab pas/ nyam bzang na re/ ma zhang dbang che la chos la gnag pas mi 'grub mchi zer/ 'gos na
re/ thabs bgyi bar rngo thog gi kho bo'i rting gnon mdzod cig zer bas/ rgyal blon chad mdzad/ 'gos kyis g.yo byas ma zhang grom pa skyes gson por dur du bcug sba A tsArYa
bo dhi satwa spyan 'dren du btang / lang gro Na ra sogs gsum bsu ru btang / khong tsho dang mang yul du mjal/ rim pas spyan drangs/ kha che A nanda la A tsArYa ci 'dra rtog
tu bcug pas/ bzang po zhig ste thugs khrig mi 'tshal zer bas pho brang du spyan drangs/ kha che des lo tsA byas/ pho brang rlung 'tshub tu zla ba bzhir dge bcu/ khams
bco brgyad dang rten 'brel bcu gnyis kyi chos bshad pas bod kyi lha srin khros

te/ 'phang thang chus khyer/ dmar po ri la thog rgyab/ mi nad phyugs nad byung bas/ bod 'bangs yo log chos byas pas len zer nas A tsArYa bal por log de nas cung zad lon pa
na/ sba gsal snang rgya yul du chos tshol ba la brdzangs/ sang shi sogs A tsArYa spyan 'dren du btang ngo / /de'i tshe ha shang mngon shes can zhig gis/ da zla ba drug zhag
drug na 'phags pa rta skad kyi sprul pa 'di 'dra zhig 'ong zhes 'bag byas/ sleb pa dang ji lta bas de la rgya rjes bya dga' byin/ ha shang la sgom lung blangs/ 'khor ba
na de skyes su phul bas/ A tsArYa da dung spyan ma drongs khyod song zhig gsungs bal por phyin/ mkhan po spyan drangs pa ma byon par/ der mkhan po'i gsungs nas/ bod kyi
lha srin thu/ chos byed mi ster/ de 'dul ba la slob dpon padma sambha wa zhes bya ba 'dzam bu gling na che ba'i rig sngags mkhan zhig bzhugs de spyan drangs dgos gsungs
pa bzhin/ sna nam rdo rje bdud 'joms sogs lnga btang ba slob dpon gyis mkhyen nas mang yul gung thang du byon pa dang mjal/ lha mtsho srid mtsho'i rtsa bar bstan ma bcu gnyis
dam la btags nas byang lam brgyud/ bod kyi 'dre srin gdug pa can thams cad dam la btags te mal gro'i phu nas byon/ bsam yas su spyan drangs/ mkhan po spyan 'drongs/
jo bo shAkya mu ni slar lha sar bzhugs su bcug sa chog mdzad/ mkhan pos bkod pa mdzad de o tantra pu ri'i gtsug lag khang la dpe blangs te/ dbu rtse ri rab/ gling bcu gnyis/
nyi zla/ mtha' ma lcags ri nag pos bskor ba bsgrubs/ btsun mo che ba tshe spong bza' dkar rgyal me tog sgrol mas zangs khang gling / pho yong bza' rgyal mo btsun gyis
bu tshal gser khang / 'bro bza' byang chub sman gyis dge rgyas li ma gling bzhengs/ me mo yos la bting nas sa mo yos la tshar/ A tsArYa rnam pa gnyis kyis rab gnas mdzad/
lo bcu gsum du dga' ston byas/ lug gi lo la yod smra'i dge 'dun bcu gnyis spyan drangs/ bod la btsun pa btub mi btub sad pa'i phyir du mi bdun rab tu byung ste/ de dag
gi mkhan po ni bo dhi sa twa'o/ /de las rgan gsum ni/ sbas ratna rakShi ta/ rin

chen srung ba zhes bya ba/ sbas dznyyA nandra rakShi ta/ ye shes dbang po srung ba ste/ dam pa'i chos 'dzin pa'i mkhan po chen po bod la sku drin che ba yin zhing / mkhan po
bo dhi satwa sku gshegs nas 'dis mkhan po'i gdan sa mdzad/ ratnendra rakShi ta/ rin chen dbang po srung ba ste gsum mo/ /bar pa ni/ glang su ga ta warma rakShi ta/ bde
bar gshegs pa'i go cha srung ba zhes bya'o/ /gzhon nu gsum ni/ pa gor bai ro tsa na rakShi ta/ rnam par snang mdzad srung ba zhes bya ba/ nges pa'i don theg pa'i rtse mo
la shin tu sku drin che ba/ 'khon nA gendra rakShi ta/ klu'i dbang po srung ba zhes bya ba/ gtsang de wendra rakShi ta lha'i dbang po srung ba dang gsum mo/ sad mi mi bdun
la/ ka ba shrI ku Ti rakShi ta dpal rtsegs srung ba la sogs pa lo tsA ba che ba brgya rtsa brgyad kyis blo sbyangs la/ de dag la cog ro klu'i rgyal mtshan la sogs pa lo
tsA ba stong rtsa brgyad kyis blo sbyong mdzad do/ /zhes sngon gyi bka' chems kyi yi ge rnying pa las byung ngo / /rgyal po nyid kyi ring la khams yan chad du chos kyi grwa
chen po bcu gnyis btsugs/ paNDYi ta mang po spyan drangs/ theg pa che chung gi sde snod mang po bsgyur/ sngags 'chang dharma kIrti zhes pa byon/ rdo rje dbyings sogs
dang / sangs rgyas gsang ba gangs ri ti se na bzhugs pa thos nas spyan 'dren pa bran ka mu ti ka dang / sbas manydzyu shrI gnyis brdzangs pa ma byon par bod kyi don du de
nyid 'dus pa/ rnam snang mngon byang / bsam gtan phyi ma gsum la 'grel pa mdzad/ de gnyis la mkhas par bslabs te log gsang sngags bla med rnams bsgyur du ma gnang ste/ lkog
tu slob dpon padmas rje 'bangs brgyad dam nyer lnga la gdams so zhes grags rje 'bangs dgu'i mnga' bdag la che mchog gnubs nam mkha' snying po la yang dag sangs rgyas
ye shes rin po che la 'jam dpal/ rgyal ba mchog dbyangs la padma dbang chen/ mtsho rgyal la phur pa/ 'brog mi dpal gyi ye shes la ma mo/ rlangs dpal gyi ye shes la 'jig rten
mchod bstod/ bai ro tsa na la dmod pa drag sngags kyi bka' babs/ de la mnga' bdag gis tshe zad nas lo lnga sring ba/ nam mkha'i snying po nyi zer la zhon pa/ sangs rgyas
ye shes brag la phur pa 'debs pa/ rgyal ba mchog dbyangs rta mgo bton nas

rta skad thengs gsum 'don pa/ mtsho rgyal bsad gso/ 'brog mis mkha' 'gro ma dngos su 'khor ba/ rlangs kyis sde brgyad bran du bkol ba/ bai ros lha srin dbang du bsdu shes so/
/gzhan ldan ma rtse mang sogs mang ngo / /rdzogs chen pa bi ma la de dus byon/ des rje/ gnyags/ nyang ting nge 'dzin gsum la bshad/ nyang gis sbas blo gros dbang phyug
la gdams zer/ sgyu 'phrul pa rnams de ral pa can gyi dus su byon rma dang gnyags la bshad zer ro/ /spyi'i lo rgyus la slob dpon padmas ngam shod kyi bye ma ne'u gsing du
bsgyur ba dang / gtsang po sbubs su 'dzud par gsungs pas bsam yas kyi mtsho ni thang du bsgyur/ phu'i ri la nags dngos su byung nas/ blon pos phra ma byas te slob dpon brdzangs
pa mang yul nas nam mkha' la 'phur nas byon zhes grag la/ rnying ma'i lo rgyus las mu ne btsan po rgyal sa 'dzin gyi bar du bzhugs te/ bod yul 'di thams cad byin
gyis brlabs pa la gnas re re lo zla du ma bzhugs zer/ de ni dus gcig la sku'i bkod pa sna tshogs ston pa'i rdzu 'phrul can yin pas de dag la go rim mi dgos kyi/ gtan tshigs
su sgrub dka' 'o/ /mkhan po mya ngan las 'da' kha'i zhal chems su/ bod du padma sambha was bstan ma bcu gnyis la bka' bsgos pa'i phyir mu stegs ni mi 'byung gi sangs rgyas
kyi bstan pa kha gnyis su gyes te rtsod par 'gyur pas/ de'i tshe nga'i slob ma kA ma la shI la spyan drongs la rtsod pa byed du chug des rtsod pa chos phyogs su zhi
bar 'gyur ro zhes gdams te/ rtas phra brgyab pa'i rkyen gyis zhi bar gshegs/ ye shes dbang po mkhan por bskos te/ ring zhig bstan pa bskyangs/ des dpal dbyangs tshab tu bskos
te lho brag mkhar chur bsgom du byon/ de'i ring la rgya'i ha shang ma hA ya Na'i slob ma dar te/ lus ngag gi chos spyod dge ba byas pas sangs mi rgya ba dang / yid la
mi byed pas sangs rgya zer ba'i lugs dar/ de la ston mun du grags/ dpal dbyangs dang / sba ratna la sogs pa nyung shas shig mkhan po'i rjes su 'brang / de la rtsen min
rgya'i skad yin/ bod skad du cig car ba dang rim skyes la zer/ de dag ma mthun par rtsod pa na/ rgyal pos A tsArYa bo dhi satwa'i lugs bzhin du gyis shig gsungs pas/ ston
mun pa rnams khros

te/ rtsen min pa ril gsod zer/ rgyal po thugs ma bde/ ye shes dbang po 'bod du btang bas lan gnyis su ma khugs/ gsum pa la ma khugs na sod cig bsgo bas khugs/ rgyal po la mkhan
po'i zhal chems gsos btab nas rgya gar nas ka ma la shI la spyan drangs/ btsan po dgung la bzhugs/ ha shang g.yas gral/ slob dpon g.yon gral du bkod de/ btsan pos gnyis
ka'i lag tu me tog gi 'phreng ba gtad de/ khyed gnyis gang rgyal ba la pham pas me tog gi 'phreng ba phul cig pham pa de 'dir ma sdod ces bka' stsal/ rtsod pas slob dpon
rgyal/ ha shang gis me tog gi 'phreng ba phul te/ rgyal pos deng phyin chad lta ba klu sgrub kyi lugs gzung / spyod pa chos spyod bcu dang pha rol tu phyin pa la slobs/
ston mun gyi lugs byed du mi dbang ngo zhes bcad de/ ha shang rgya yul du brdzangs/ de'i dpe rnams gter du sbas/ ka ma la shI las 'grel pa du ma brtsams/ mi ring bar ha
shang gis mngags pa'i rgya'i gshan pa mi bzhis dku mnyes te grongs so/ /btsan po'ang dgung lo drug cu rtsa dgu la gshegs so/ /de'i sras mu ne btsan pos rgyal sa gzung /
bsam yas su mchod pa bzhi btsugs te/ bod kyi ltogs phyug lan gsum bsnyams/ chab srid lo gcig dang zla ba bdun mdzad/ yum gyis dug btang ste grongs/ de nas sad na legs mjing
yon nam/ khri lde btsan lo bzhi pa la rgyal sa gtad/ des dkar chung rgyal sde'i lha khang bzhengs/ chos kyi srol cher bzung / rgyal srid lo bcu bdun bskyangs/ de nas
khri ral pa can zhes bya ba snying rje padma dkar po'i mdo las gsal bar lung bstan pa/ mtshan ni khri lde srong btsan/ phyag na rdo rje'i sprul pa'i sku des rgyal sa bzung
/ 'di sad na legs kyi sras su 'chad mkhan mang zhing / glang dar ma'ang 'di'i mched do/ /sgra sbyor bam gnyis pa las/ 'di khri srong lde btsan rang gi sras su 'chad de/
'di skad du rta'i lo la btsan po khri lde srong btsan pho brang gi 'on ljang ngo na bzhugs/ stod smad kyi dmag dang rkun chen btul/ gar log gi pho nyas phyag 'tshal/ blon
chen po zhang khri zur ram shags dang / blon mang rje lha lod la sogs pas bya las gnangs mang po bcad de/ rnga rta dang ba mar phal mo che phyag tu phul/ zhang blon man
chad so sor byas/ dga' stsal

ba'i lan la/ nyi 'og gi mkhan po A tsArYa dzi na mi tra dang / su randra bo dhi dang / shI lendra bo dhi dang / dA na shI la dang / bo dhi mi tra dang / bod kyi mkhan po ratna
rakShi ta dang / dharma tA shI la dang / lo tsA ba mkhas par tshud pa dznyyA na se na dang / dza ya rakShi ta dang / manydzyu shrI warma/ ratnendra shI la la sogs pas
theg pa che chung gi gzhung las 'byung ba'i rgya gar gyi skad las bod kyi skad du 'gyur zhing ming du btags pa rnams dkar chag tu bris te/ nam du'ang gzhung lugs de las
mi bsgyur zhing kun gyis slob tu rung bar gyis shig ces bka' stsal nas/ sngon lha sras yab kyi ring la A tsArYa bo dhi sa twa dang / ye shes dbang po dang / zhang rgyal nyen
nyam bzang dang / blon khri sher sang shi dang / lo tsA ba snying de wa ko Sha dang / lce khyi 'brug dang / bram ze A nanda la sogs pas chos kyi skad bod la ma grags
pa las ming du btags pa dag ci mchis pa'i nang nas/ kha cig chos kyi gzhung dang / byA ka ra Na'i lugs dang mi mthun te/ mi bcos su mi rung ba rnams kyang bcos/ skad kyi
ming gces so 'tshal gyis kyang bsnan nas theg pa che chung gi gzhung las ji skad byung ba dang / gna'i mkhan po chen po nA gArdzu na dang / ba su bandhu la sogs pas ji ltar
bshad pa dang / byA ka ra Na'i lugs las ji skad du 'dren pa dang yang bstun te 'jal dka' ba rnams kyang tshig so sor phral nas gtan tshigs kyis bshad de gzhung du bris/
skad rkyang pa bshad mi 'tshal ba sgra bzhin du bsgyur ba'i rigs pa rnams kyang sgra btsan par bgyis te ming du btags/ skad kha cig don bzhin du gdags pa'i rigs pa rnams
kyang don btsan par bgyis te ming du btags nas/ btsan po'i spyan sngar bande chen po yon tan dang / bande chen po ting nge 'dzin la sogs pa'ang tshogs te/ rje blon gdan
'dzoms pa la zhus nas dharma bsgyur ba'i thabs dang rgya gar gyi skad las bod kyi skad du ming gdags pa'i rnam gzhag gtan la phab ste bkas bcad pa/ dam pa'i chos bsgyur
ba'i lugs ni sgra dang mthun la/ don dang yang mi 'gal ba la/ bod skad las yang gar bde bar gyis shig dharma bsgyur ba la rgya gar gyi skad go rim las mi snor bar bod kyi
skad du bsgyur na don dang tshig tu 'grel zhing

bde na ma bsnor bar sgyur cig bsnor na bde zhing go ba'i skyed cig yod na/ tshigs bcad la ni rtsa ba bzhi pa'am drug pa'ang rung ste/ tshigs su bcad pa gcig gi nang gar bde
bar bsnor cing sgyur cig rkyang pa la ni don gar bsnyegs pa yan chad kyi tshig dang don gnyis ka la gar bde bar bsnor cing sgyur cig skad cig la ming du mar 'dren pa ni
ltag 'og dang bstun la gar bsnyegs pa bzhin du ming thogs shig gau ta ma lta bu/ gau'i sgra las tshig dang / phyogs dang / sa dang / 'od dang / rdo rje dang / ba lang dang
/ mtho ris la sogs pa rnams du mar bsnyegs pa dang / kau shi ka lta bu/ rtsa ku sha thogs pa lta bu/ mkhas pa dang padma la dga' ba dang / 'ug pa dang mdzod ldan la sogs
pa sgra'i lugs las drangs shing bsgyur na rnam grangs mang po zhig tu snyeg la/ bsgyur ba rnams gcig gi nang du ni rnam grangs de kun 'dur yang mi btub ste/ gcig tu chad
par byar yang gtan tshigs chen po med par rnams ni mi bsgyur yang rgya gar gyis skad so na zhog cig gar yang drang du rung ba'i tshig byung na phyogs gcig tu chad par mi
bsgyur bar spyir snyegs su rung bar gyis shig yul dang / sems can dang / me tog dang / rtsi shing la sogs pa'i ming bsgyur ba mi go zhing tshig mi bde ba dang / 'ol phyir
bsgyur du rung yang don du de ltar yin nam min gtol med pa rnams ni 'go la yul zhes sam/ me tog ces bya ba la sogs gang bya ba ming zhig bla thabs su snon la rgya gar
gyi skad so na zhog cig grangs la rgya gar gyi skad bzhin du bsgyur na/ dge slong brgya phrag phyed dang bcu gsum zhes 'byung ba la sogs pa ni/ stong nyis brgya lnga bcu
zhes tha mal par bod kyi skad kyi lugs bzhin du bsgyur na don dang mi 'gal la/ bod kyi skad la'ang bde bas grangs sdom du rung ba'i rnams bod kyi skad kyi lugs bzhin du thogs
shig pa ri dang / sam dang / u pa lta bu la sogs te/ tshig gi phrad dang rgyan lta bur 'byung ba rnams bsgyur na don mthun zhing 'byor pa'i thabs ni/ yongs su zhe'am/
yang dag pa zhe'am/ nye ba zhes sgra bzhin du sgyur cig don lhag par snyegs sa med pa rnams ni tshig gi lhad kyis bsnan mi dgos kyi don bzhin du thogs shig rnam grangs
su

btags pa'i tshig rnams ni ma 'dom na ming gang bod skad du spyir gdags shing tshig tu gang bde bar gdags so/ /'dom na so sor btags pa bzhin du thogs shig sangs rgyas dang /
byang chub sems dpa' dang / nyan thos la sogs pa la zhe sa dang ko long gi tshig gi rim pa ni/ sangs rgyas la zhe sa'i tshig tu bsgyur/ gzhan la tshig 'bring po man chad
tsam du bya ste/ sngon lha sras yab kyi spyan sngar mkhan po dang lo tsA ba mkhas pa tshogs pas/ dharma dkon mchog sprin dang / langkar gshegs pa bsgyur te gtan la phab
pa'i lugs bzhin du sgyur cig skad kyi lugs 'di ltar bkas bcad pa las so so nas su 'ang 'chos shing 'og tu ming gsar du 'dogs su mi snang gi bsgyur ba dang 'chad pa'i grwa
so so nas skad gsar du ming gdags dgos pa zhig na/ so so'i grwa grwar ming chad par ma gdags par chos kyi gzhung dang sgra'i lugs las ji skad 'byung ba'i gtan tshigs dang
chos la ji skad du gdags par dpyad de/ pho brang du bcom ldan 'das kyi ring lugs kyi 'dun sa dang / dharma zhu chen tshal ba'i grwar phul la snyan du zhus te bkas bcad
nas skad kyi dkar chag gi dkyus su bsnan no/ /gsang sngags kyi rgyud rnams gzhung gi gsang bar bya ba yin te/ snod du ma gyur pa rnams la bshad cing bstan du'ang mi rung
la/ bar du bsgyur zhing spyod du gnang gis kyang / ldem po'i ngag gi bshad pa ma khrol nas/ sgra ji bzhin du 'dzin cing log par spyod pa dag kyang 'byung / sngags kyi rgyud
kyi nang nas 'thu zhing bod skad du bsgyur ba dag kyang 'byung zhes bdas kyi/ phyin chad gzungs sngags dang / bla nas bka' stsal te bsgyur du bcug pa ma gtogs pa sngags
kyi rgyud dang / sngags kyi tshig 'thu zhing bsgyur du mi snang ngo / /zhes gsungs pa las gsal bar mthong zhing / lung rgyas par bris pa ni chos bsgyur ba dag la gus pa
bskyed par 'dod pas so/ /de yan na bod 'di na grong zhing thor bu las ma chags la/ phal cher 'brog brdal rta dang rnga mong nor gyis gtso bor byed pa da lta'i sog po lta
bu ste/ de'i dbang gis bod kyi dmag gis rgya nag lan du mar bcom/ rgyal po 'di'i thog nas dbon zhang 'dums byas/ lha sa dang / rgya bod kyi mtshams

dang / pho brang blta na sdug gsum du rdo ring bslangs/ de la chad rdo'i yi ge btab bo/ /rgyal po des 'on ljang rdo'i gtsug lag khang btab/ rab tu byung ba re la 'bangs mi
khyim bdun bdun sbyar zhing / rang gi ral par ras yug btags te/ de la dge 'dun bzhugs su bcug pas/ de dag la dbus sde gnyis su grags pa sogs bstan pa rin po che la bkur sti
kham che ba mdzad pas/ sdig blon rnams mi dga' chos khrims bshig pa'i gros byas/ lha sras gtsang ma spyugs/ btsun mo ngang tshul ma dang bande chen po dpal gyi yon tan
gyis nal bshams so zer phra ma bcug ste bande chen po bkum/ btsun mo lcebs/ btsan po dgung lo so drug pa la dbas rgyal gto re dang co ro legs sgra gnyis kyis zhal ltag par
bstan te bkrongs/ glang dar ma 'u dum btsan la rgyal srid gtad/ dbas rgyal gto re nang blon du bskos/ sna nam rgyal tsha khri gsum la sogs kyis chos khrims dang 'gal ba
mang du byas/ lo paN gyis chos bsgyur ba'i grwa bshig bsgyur 'phro bcad/ paNDYi ta rang yul du brdzangs/ lo bzhi chab srid bskyangs/ de'i bar la rab tu byung ba kun phab/
btsun pa'i rtags bor du ma 'dod pa kun mda' gzhu bskur nas rngon pa byed bcug mi nyan pa rnams bsad/ shAkya mu ni sbas sgo brtsigs te bzhag po sti phal cher lha sa'i brag
la sbas/ de nas skabs shig na lha lung dpal gyi rdo rje la dpal lha mos bskul te/ des btsan po lha sar bsad nas bros pas thar/ des mngon pa kun las btus/ 'dul ba 'od
ldan/ karma sha tam gsum khyer nas khams su phyin/ myang ting 'dzin bzang po dang / rma rin chen mchog la sogs pa grir bkum/ lo tsA ba la la bros/ bstan pa med par byas so//
// ! gnyis pa bstan pa phyis dar ba'i tshul la bstan pa'i me ro smad nas langs tshul/ stod nas gsos tshul/ dbus gtsang du 'bar tshul gsum las/ dang po ni/ dar mas bstan
pa bsnubs pa'i dus/ gtsang rab gsal/ g.yo dge 'byung / dmar shAkya mu ni dang gsum chu bo rir bsgom zhing yod pa na/ btsun pa khyi ra byed pa mthong / gtam dris pas rgyal
pos bstan pa bsnubs tshul thos pas

dngangs te 'dul ba dre'u la bkal nas mnga' ris stod du bros/ gar log nas lam thon nas hor yul la phyin/ skad rigs mi gcig pa'i yul du bstan pa dar bar bya snyam yang ma nus
nas mdo smad du byon/ der sgom zhing bzhugs pas tsong khar skyes pa/ bon bzhon nu mu zu gsal 'bar zhes bya ba zhig khong rnams la dad pas gtugs shing / khyad par dam pa'i
chos 'dul ba la lhag par mos nas bstan pa la rab tu 'byung bar zhus pas gnang ste/ der gtsang gis mkhan po byas/ g.yos slob dpon byas/ dge tshul bsgrubs/ mkhan slob kyi
mtshan las dras te dge ba rab gsal du btags/ phyis thugs rab che bas dgongs pa rab gsal du grags/ des kyi rgyal ba'i gtsug tor la dbu tshad/ nam dga' ldan byang chub la
yo ga gsan/ bsnyen pa rdzogs pa ran pa dang dge slong lnga dgos pa ma tshang nas/ lha lung dpal gyi rdo rje glong thang du 'dug bgros thos nas spyan sngar phyin te zhus pas/
ngas rgyal po bsad pas las kyi kha skong mi 'os/ ngas btsal rogs bgyi gsungs nas/ rgya nag ha shang ko bang dang / gyi ban bya ba gnyis rnyed de/ sngar gyi mkhan slob/
dmar gyis gsang ston/ rgya'i dge slong gnyis kyis kha skong byas te lnga tshogs kyi dbus su bsnyen par rdzogs/ de'i ring la mkhan slob dang gong sengge grags la 'dul ba
legs par bslabs/ de nas lo lnga lon pa na dbus nas klag pa lam pa klu mes tshul khrims shes rab/ 'bring ye shes yon tan/ rakShi tshul khrims 'byung gnas/ sba tshul khrims
blo gros/ sum pa ye shes blo dang lnga/ gtsang nas 'gur mo rab kha ba lo ston rdo rje dbang phyug shab sgo lnga'i tshong btsun shes rab sengge/ mnga' ris pa 'od brgyad
spun gnyis/ bo dong pa u pa de dkar ba dang lnga ste mi bcu 'ongs nas gtsang la bka' drin zhus pas/ nga rgas nas mkhan po mi 'khyongs pas bla chen po la zhus gsung / der
zhus pas nga bsnyen par rdzogs nas lo lnga las ma lon pas gzhan gyi mkhan po mi btub gsungs pa la/ gtsang na re/ dmigs bsal la btub pas gyis gsungs nas/ bla chen pos mkhan
po byas/ gtsang dang g.yo las

slob dang gsang ston/ dmar dang ha shang gis kha skong byas te thams cad tshig rdzogs byas so/ /de nas bla chen gyis lo ston mthu che bas bstan srung gyis/ klu mes btsun pas
mkhan po gyis/ tshong dge blo rno bas ston pa gyis/ 'bring bkod mkhas pas gnas gzhi gzung gsungs/ de nas sba sbar gnyis/ ja cog gnyis/ bzhad srags gnyis/ 'al gnubs gnyis/
zong 'tshur gnyis rnams bsnyen par rdzogs/ zhang 'od mchog grags la sher phyin byang sa sogs mdo sde dang mngon pa gsan mkhas par mdzad/ de'i dus su rakShi'i gcung dang
/ sba'i gcung gnyis pho bo bsu ru 'ongs pa dang klong thang du mjal bas dad de/ los mkhan po byas/ phu bo gnyis kyis slob dpon byas te rab tu byung / de nas byin po yar
log klu mes kyis grum ye shes rgyal mtshan la 'dul ba gsan zhing lo gcig bsdad/ de nas klu mes kyis mkhan po la kho bo dbus gtsang du 'gro bas mchod gnas cig zhu byas pas/
ban po'i 'obs zhu phog nas de tshun du bzhes pa'i zhwa sa ser btab pa zhig gsol 'phro gnang / 'di gyon la nga dran par gyis gsung / zhwa ser por byed pa de nas dar ba
yin/ dbus pa lnga bsam yas su gdan 'dzom/ klu mes kyis ka chu/ sba mched kyis bu tshul dang dbu rtse/ rakShi mched kyis dge rgyas/ 'bring gi zangs khang bzung / dbus su dge
'dun gyi sde mang bar btsugs/ lo tshong gnyis kyis gtsang du dge 'dun gyi sde mang du btsugs la/ klu mes kyi slob ma glan ye shes 'bar/ rngog byang chub 'byung gnas/ sna
nam rdo rje dbang phyug gru mer ye shes 'byung gnas bzhi la ka bzhi/ klu sum gnyis la gdung gnyis/ khu dang ring gnyis la sgo glegs gnyis zer/ phyams zhes bshad pa rnams
ni klu sum gyi mkhan bu/ gral bu ni de dag gi'ang mkhan bu rnams la bzhag par 'dug ste/ klu mes rang la'ang thug dngos slob gzhan dge bshes yam shud sogs mang ngo / /smad
'dul ba'i bshad rgyun la klu mes gtso che ste/ de'ang gru mer gyi mkhan bu rlung skyogs gzus/ gzus kyis klu mes rang la'ang gtugs/ de la bu bzhi ste/ 'jims dang / sne
pho/ glan dang / spo chung nge / de'i 'jims

pa ma gtogs gsum la rgya 'dul ba 'dzin pas gtugs/ 'jims pa'i slob ma ko khyim pa ye shes bla ma/ sne pho'i slob ma sog tshul khrims bla ma/ spo chung pa'i slob ma myang mtshams
rin chen bla ma rnams dang / phyi ma'i slob ma skam gsal ba'i snying po kun la rgya 'dul gyis gsan/ 'di myang stod mang ra ba sku 'bras ngan pas gnas gzhi bya rog tshang
du ma chug par dga' ba gdong du byon/ mdo rtsa la klog dar byas pas zhar la gzhung zin nas so ga can du 'dul ba slob tu byon nas/ gzhan yang 'dul ba mkhas zer tshad
la gtugs/ dgung lo so bzhi'i bar du 'dul ba la sbyangs pa mdzad/ de nas dge bshes kyi cha bzung ste bzhugs sa ma mo dga' ba gdong du mdzad/ dgon pa chu mig lung yang bzung
nas chos gzhi mang du btsugs/ 'dul ba'i bshad pa rgya cher mdzad/ brgyad cu bzhes nas 'dul ba'i thun re tsam gsungs/ bshad pa'i rkang zhar chos pa tsho 'dzin btsug dgung
lo brgyad cu rtsa lnga la shangs su sku gshegs/ de'i slob ma ka ba bzhi/ gdung ma bcur grags pa'i ka ba rma tsho'i slob ma bya 'dul 'dzin te gtsang rong g.yung du 'khrungs/
'dre chen po las rab tu byung / sog dang khyad par rgya dang rma tsho las 'dul ba mkhas par bslabs/ rgyal tsha zhang ye la dbu tshad/ zangs dkar lo tsA ba la yo ga stod
lung pa chen po la bka' gdams/ zul phur bshad grwa btsugs/ dpe dkar gyis btsun chung du sprul nas glags blta bas 'dul ba dang 'gal ba char byung ba zhig la na bza' spu
phyir bstan pa gcig pu las ma mthong bas dad de nye gnas byas/ slob ma 'gro ba la phan thogs nus pa bdun cu rtsa drug byung / dgung lo bdun cu rtsa drug la zul phur gshegs/
de'i slob ma rtsis pa gzhon seng / de'i slob ma bya'i snang dpon chos dbang / de'i slob ma chos byang / chos kyi brtson 'grus/ chos grags rin chen dpal/ de tshun zul
phu'i mkhan po rkyang yin/ de nas tshogs chos lung pa'i mkhan chen ka bzhi pa dang / de'i slob ma chos lung mkhan po bsod grags/ de gnyis bu ston rin po che'i bsnyen rdzogs
kyi mkhan slob kyang yin/ 'dul ba'i bshad pa'ang tshar phyin pa gsan/ kha che pan chen gyis

snar klas mo cher dbyar gnas mdzad/ me tog 'phreng rgyud gsungs pa sengge zil gnon dang shangs pa jo brtan gyis gsan/ sengge zil gnon la tshad ma'i skyes bu bsod nams mgon
pos gsan/ de la bu ston gyis zhus so/ /yang phyis paNDYi ta nags kyi rin chen la rong ston pa shes bya kun rig gis kyang gsan no/ /rgya'i ka ba jo brtan nag po dar tshul
gyis lo drug cu lon nas rab tu byung / klog bslabs/ bdun cu lon pa na 'dul ba la mkhas par gyur te/ yar klungs tsha rong du bshad pa'i slob ma sha mi/ de'i slob ma klungs
dkar tshul khrims grags/ de'i slob ma gra mi/ de'i slob ma rgya dur gyi mkhan po dar ma ye shes/ de'i slob ma zangs chen pa dar ma bsod nams/ de'i slob ma mtsho sna pa shes
rab bzang po'am/ yang sha mi'i slob ma ka ba dar seng / de'i slob ma thag ma rdo gzhon/ de'i slob ma spal ti ste/ mdor na bod du 'dul grwa bsam gyis mi khyab pa byung
ngo / /smad 'dul stod 'dul gnyis ka'i sdom rgyun klu sgrub la thug phyis kha che'i paNDYi ta chen po shAkya shrI bha dra'i mkhan bu rdo rje dpal dang / byang chub dpal gnyis
las tshogs sde bzhir grags pa byung ba'i sdom rgyun yang klu sgrub la thug pa yin no/ /chos mngon pa'i brgyud pa/ kha che dzi na mi tra nas ska cog zhang gsum des lha
lung dpal gyi rdo rje/ nam nad zla ba'i rdo rje/ dbas rgyal ba ye shes gsum la bshad la/ dang po gnyis kyis sgom mdzad bshad pa ma spel/ dbas kyis dbus nas khams su byon/
de la slob ma mang du byung ba'i ra khri bzang bar la brang ti dar ma snying pos gsan/ des gtsang rong du ngur smrig btab bshad grwa bskyangs pa'i slob ma shin tu mang
ste/ bshes gnyen mu dra chen pos bo dong btab/ paNDYi ta 'bum phrag gsum pa spyan drangs te/ 'jal du rngog lo dge slong sum brgyas bskor te byon pa'i tshe/ lo tsA ba'i dge
slong re re la brang tis kho rang gi dge slong bcu gsum bcu gsum bsnyen bkur byed du bcug ces grags/ brang ti la ko bo ye byung / de la 'ban/ tho gar gnam lde/ 'jad pa
byang skyabs/ 'jad pa gzhon byang / 'brang mchams zhang / bo dong rin rtse/ khro phu ba bsod nams sengge/ tshad ma'i skyes bu/ bu ston rin po che'o/ /shes rab kyi pha rol
tu phyin pa'i bshad pa ni 'dre chen po shes rab 'bar gyis rgyas par mdzad pa bstan pa snga dar gyi bshad rgyun khams su 'phos pa las kyang byung zhing / de la slob ma shin
tu mang yang bshad rgyun ar byang chub ye shes kyis bzung ngo

zhes grags so/ /tshad ma ni bstan pa snga dar gyi dus su mkhan po bo dhi satwa yis tshad ma de kho na nyid bsdus pa zhes bya ba mdzad cing / phyis ka ma la shI las rigs thig
dang / de'i 'grel pa dul lhas mdzad pa dang / nyid kyi phyogs snga ma bsgrigs pa rnams bsgyur/ de tsam las ma dar la/ de'i rgyun yang mi snang ngo / /de ltar bstan pa stongs
pa rang lo bdun cu 'o bu gsungs// // ! gnyis pa stod nas gsos tshul ni/ glang dar gyi sras 'od srung dang yum btsan gnyis/ dang po la mnga' bdag dpal 'khor btsan/ de
myang stod du snyags kyis bkrongs pa nas rgyal srid 'thor/ khong gi sras bkra shis brtsegs pa dpal dang / skyid lde nyi ma mgon gnyis byung ba'i phyi ma mnga' ris stod
du spyugs pa la sras dpal gyi mgon/ lde gtsugs mgon/ bkra shis mgon gsum byung ba stod du rgyal srid zhwa tsam chags/ ya rtse rgyal po'ang de rnams la zer/ smad du bkra shis
brtsegs pa bzhugs/ de la dpal lde/ 'od lde/ skyid lde gsum byung / dbus gtsang gi ru lag bzhi bskyangs pas smad du rgyal srid lham tsam chags zer/ bkra shis mgon gyi
sras 'od kyi rgyal mtshan/ de'i sras srong nge dang kho re gnyis/ srong nges gu ger mtho lding gi gtsug lag khang bzhengs pa'i gros mdzad/ sa pra mkhan po na re/ brtsigs
kyang lo brgya na 'jig par 'dug zer/ 'o na bzhag gam gsungs pas/ lo brgya po de bstan pa la nan ltar phan pa zhig 'ong bar 'dug zer ba la/ 'o na bzhengs rin chog dgongs te
bsam yas ji lta ba la/ khyad par shar phyogs su gser gyi mchod rten chen po zhig bzhengs pas nyi ma shar ba'i tshe/ de'i 'od nang na yar phog pas lha khang thams cad gser
gyi mdog tu lhag ger 'char bas mtho lding gser khang du grags/ phyis bsam yas gzigs pa na/ nga'i yab mes bod tshang ma la dbang sgyur ba'i phyag rjes las nga mtha' 'khob
kyi rgyal phran zhig gi sug las mi chung bar 'dug gsung / des mtshan nyid kyi theg pa bkar shes kyang / ar tsho bande bco brgyad la sogs pa'i sngags pa rnams kyis sbyor
sgrol byas pas/ de dag bka' yin min the tshom zos/ rje rigs kyi bu thams cad bsags te lo bcu las mar mi gzhon/ nyi shu las yar mi rgan pa mang du 'tshogs pa'i blo la

brtags nas blo rab 'bring dgur phye/ blo rab kyi rab tu gyur pa bdun/ de rnams kyi g.yog po bdun/ yang g.yog byed pa bdun te nyi shu rtsa gcig pha ma la rin byin nas nyos te
kha cher brdzangs/ der kho rnams la gser mang po bskur nas 'di skad du bsgo'o/ /kha che'i yul na mkhas pa rin chen rdo rje zhes bya ba yod pas de spyan drongs/ rgya gar
shar phyogs na dharma pA la bya ba yod pas de spyan drongs/ nub phyogs ka ru na paNDYi ta nor bu gling pa bya ba yod pas de spyan drongs shig dbus 'gyur 'chang na paNDYi
ta pradznyyA ba li bya ba yod pas/ de la 'dus pa rnam gnyis bya ba'i chos mu stegs kyis kyang rtsod par mi nus pa yin/ de shes par gyis shig de nyid 'dus pa la kun dga'
snying po'i 'grel pa yod zer bas/ de shes par gyis shig nor bu gling pa dang dharma pA la gnyis la las kyi sgrib pa rgyun gcod pa'i rgyud dang / de'i 'grel pa slob dpon dpyid
kyis mdzad pa dang / dkyil 'khor gyi lha sum brgya bzhi bcu pa slob dpon rgyal ba'i lhas mdzad pa yod zer bas/ de shes par gyis shig dpal gsang ba 'dus pa la sangs rgyas
ye shes zhabs dang / 'phags pa klu sgrub kyis mdzad pa'i dkyil chog yod zer ba dang / rin chen rdo rje la dus 'khor dang / rdo rje gdan bzhi'i rgyud 'grel yod zer bas
tshol la shog gzhan bi kra ma la shI la na paNDYi ta brgya rtsa brgyad/ mkhas pa bdun cu rtsa gnyis/ 'gran zla med pa sum cu rtsa bdun/ gtsug gi nor bu lta bur bcu gcig
'dzam bu'i gling gi rgyan lta bu brgyad/ khams gsum gyi spyan lta bu gnyis yod zer bas/ de rnams las gang byung re/ rab gser la ma rtseg par spyan ci drongs kyis/ 'bring
gdams pa ci thob gyis/ tha ma'ang paNDYi ta chos gang mkhas pa dang / gdam ngag gang che ba rtsad chod la lung zhus dpe longs pa gyis la shog byas te btang ngo / /khong
rang mkhan slob med par bsnyen par rdzogs/ mtshan ye shes 'od/ sras gnyis kyang rab tu byung / rgyal srid gcung gi sras lha lde la gtad/ de la sras gsum/ 'od lde byang chub
'od/ zhi ba 'od do/ /byang chub 'od la thugs rtsis che/ rab tu byung du bcug go /de ltar rgya gar du brdzangs pa rnams/ dang po kha cher phyin/ bcu dgu kha che grib bstan
du shi

rin chen bzang po dang / legs pa'i shes rab gnyis lus/ rin chen bzang pos 'jig rten snang byed kyi dal du zhugs/ 'jam dpal rdo rje zhal gsum phyag drug pa la me tog phog kha
che rin chen rdo rje la sogs par yo ga'i rgyud dkyil chog dang bcas pa/ rdo rje rnal 'byor mas lung bstan nA ro pa la gtugs te/ gsang 'dus lugs gnyis gsan/ dbus 'gyur gyi
paNDYi ta 'das nas/ slob ma dharma pA la yin zer btsal yang ma rnyed/ nor bu gling pa la ngan song sbyong rgyud dang / thabs kyi rgyud lnga/ khyad par mi 'khrugs pa'i
rgyud gdam ngag dang bcas pa zhus so/ /rdo rje dbyings kyi dkyil 'khor du lha grangs dang mnyam pa'i dbang thob/ bi kra ma la shI lar paNDYi ta mar me mdzad bzang po dang
/ mi thub zla ba dang / rgyal ba'i 'byung gnas gsum la sngags mtshan nyid mang po zhus/ spyir paNDYi ta sum cu rtsa lnga la dbang thob/ rgyud sde bzhi'i sgro 'dogs kha che'i
paNDYi ta dang nor bu gling pa la bcad/ dgung lo so gsum pa la bod du byon/ der yo ga kha che lugs btsugs/ mnga' ris rgyal blon spros pa la dgyes nas/ gzhung na med
pa'i mchod 'phreng dang / khyad par lo chung legs shes gre ba bde bas dbyangs bcos/ dgung lo zhe dgu pa la paNDYi ta zla 'od bzang po dang / bhi na se dang / ka ma la rakShi
ta la bsnyen par rdzogs/ dbus gtsang stod smad kun tu chos gsungs/ de nas lo brgyad nas paNDYi ta shrIddhA ka ra warma bla ma nor bu gling pas bod du btang nas rdo rje
'byung ba dang ye shes zhabs lugs gsungs/ ka cog gi 'gyur la cung zad bcos/ bod spyi mthun gyi bsod nams la grub nas rgya gar shar phyogs kyi paNDYi ta dharma pA la bal
po'i rten khyad par can rnams bskor ba la byon pas/ paNDYi ta tshad pas bsnyungs nas bod kyi gangs ri mthong bar byon na phan zer bas/ rgyal blon chos la dgyes bod la phan
thogs par dgongs nas mnga' ris su byon/ der yo ga gsan pas slob dpon kun dga' snying po'i gdams pa ma nor ba zhig byung bas shin tu mnyes te/ gser 'khar sder gang phul
ba ma bzhes/ khong nor gyi 'dod pa dang bral ba yin gsung / de nas yo ga kha che lugs bzhag nas rgya gar shar phyogs pa'i lugs gzhung gdam ngag dang bcas pa la nyams len
dang bshad pa byas pas

yo ga'i bdag por gyur/ de'ang sku tshe'i stod la kha che lugs/ smad la shar phyogs lugs dar bas yo ga la bod 'dir stod lugs dang smad lugs gnyis su grags so/ /de la slob ma'i
mchog bzhi byung ba ni/ lo chung legs pa'i shes rab/ grwa ba gzhon nu shes rab/ kyi nor ye shes dbang phyug gung shing brtson 'grus rgyal mtshan zhes grags so/ /paNDYi
ta dharma pA la dang mjal nas sgro 'dogs chod de bye ba bdun gyi dam bca' mdzad/ lha bye ba phrag gcig sgom pa gtor ma brgya rtsa bye ba phrag gcig bskor ba bye ba phrag
gcig tsha tsha bye ba phrag gcig yan lag bdun pa bye ba phrag gcig bzlas pa bye ba phrag gcig ting nge 'dzin gyi dbang bye ba phrag gcig bzhes mdzad pas spyi gtsug tu rus
pa dkar po ngang pa'i sgo nga tsam zhig byung / de 'jam dpal dpa' bo'i sprul pa yin skad/ lo tsA ba des sngags log sun 'byin mdzad/ klu dkar rgyal btul/ paNDYi ta dharma
pA la la zhang zhung ba rgyal ba'i shes rab kyis sdom pa blangs/ de bal por byon/ 'dul 'dzin pre ta ka la 'dul ba'i lag len bshad pa zhus pa las mched pa rnams la stod
'dul ba zhes grags/ gzhan yang lha btsun pas paNDYi ta du ma spyan drangs/ mdo rgyud bstan bcos mang du bsgyur/ 'chad nyan gyis gtan la 'bebs su bcug sku tshe smad la jo
bo rje'i snyan pa gsan/ spyan drangs ba'i thugs 'dun drag po byung nas/ blon po sa 'og gi gter mthong ba zhig yod pa de la gser tshol gsungs pas/ des gser ling pa chen po
zhig rnyed pa phul/ de nas gtsang ltag tshal du 'khrungs pa'i lo tsA ba rgya brtson 'grus sengge la bod phrug brgya tsam grogs su btang de rnams la gser ling pa de/ gsil
ma mang du bskur nas spyan 'dren par brdzangs/ zhu yig tu/ khyed kyi thugs rje phyogs ris mi mnga' zhing / /sangs rgyas bstan la thugs ni sem byed na/ /kha ba can 'dir sngon
ni phun tshogs kyang / /deng sang dus na sems can bsod nams nyams/ /de yi stobs kyis bod kyi rgyal po nga / /mya ngam thang la tshad pas gdungs pa na/ /chu yi 'du byed
yid la byed pa ltar/ /nyin dang mtshan du mgon po khyod bsam na/ /bdag la thugs kyis brtse bar mdzad du gsol/ /zhes

bris nas bskur ro/ /de nas rgya brtson sengges bi kra ma la shI lar brtol/ jo bos kyang bod rgyal pos slob gnyer ba zhig brdzangs 'dug zer ba gsan/ gsan ma thag tu bu'i 'du
shes 'khrungs/ de nas rgya brtson sengges jo bo dang mjal te gser ling pa de phul/ bod du byon par zhu ba byas pas/ jo bos bod du 'gro ba la rgyu gnyis yin te/ 'dod pas
gser tshol du'am/ rang bas gzhan gces kyi byang chub sems kyis 'gro ba la/ nga la de gnyis ka med pas mi 'gro gsungs nas gser tshur gtad/ lo tsA bas chos gos kyi gsham la
'jus nas bshums pas kyang ma gnang / de'i res la lo tsA ba'i 'khor rnams phal cher tshad pas gum/ gser bsil ma de zad/ jo bos khyod bod rnams snying re rje gsung / tshur
log gser ling ba rgyal po la gtad/ jo bo spyan ma 'drongs/ lo rgyus snyan du gsol bas/ lo tsA bas dka' ba dang bsdos/ lus srog thed la bor nas byon pa thugs la btags/ jo
bo spyan ma drang pa'i thabs med gsung / khong la de res nag tsho lo tsA bas mngon pa nyan pa'i zhu ba phul bas/ nga slar rgya gar du log nas 'gro bas long mi 'ong gsung
/ 'o na nga 'ang rgya gar du 'gro zhus pas/ khyod rang gi snying khams kyis pher na 'dong gsung / dpon slob lnga drug tsam rgya gar du byon no/ /de'i dus lha bla mas gser
btsal la jo bo spyan drang dgongs/ mtha' 'khob tu gser tshol ba la dmag du ma zhig dang bcas te byon pas/ gar log gis shes nas dmag btang / de dang thug 'thabs pas pham
nas lha btsun rang btson la shor/ gar log gi rgyal pos brtags pas bod kyi rgyal por shes nas btson khang du bcug dar yug gi sku bsdams te 'dug go /lha bla ma 'dzin pa'i
phyir gar log gi dpung song zer ba lha btsun byang chub 'od kyi mched kyis gsan nas/ byang chub 'od kyis rta pa brgya dang bcas te khu bo slog par byon pas/ gar log gi lag
tu thal zin nas ldog ma thub/ dmag gtos che ba khrid nas 'thabs nas lhogs srid de mi bsad mang du 'byung bar yang snang la/ gal te nyid la bar chad byung na jo bo mi 'drongs/
khu bo'ang btson nas mi thon par 'dug dgongs te/ kho la thabs kyis bstun na legs par gzigs nas phan tshun lab sna sbrel ba dang / gar log na re khyod nang

pa sangs rgyas pa'i rgyal po yin pas/ khyod rang gi rgyal khams thams cad mu stegs pa'i lta ba la 'god na bslus ma mi 'dod kyi steng du bya dga' chen po ster/ paNDYi spyan
ma 'dren/ khyod rang nga'i 'og tu zhugs/ de mi byed na gser rgyal por rang dang mnyam pa khyer la shog de nas btang gi zer/ gser sprod pa la gdams nas gser srang brgya khyer
nas bslu bar phyin pas ma btub/ der log nas dbus gtsang gi rab tu byung ba la sde pa brgyad yod de/ gtsang nas lo tshong gnyis/ 'a 'dre gnyis te bzhi/ dbus su klu mes
dang sba rag gnyis/ 'bring tsho dang rma tsho gnyis te bzhir byas pa la sham thabs kyi khral blangs/ bod khams gsum gling dgu 'bangs rnams la rin bsdus/ mnga' ris su gser
bsgrubs pas sku lus byin dang mnyam pa rnyed/ dbu tsam ma rnyed/ de khyer nas lha btsun rang gis blur byon/ lha bla ma rang la'ang gar log gis khyod rang dkon mchog gsum
la skyabs su 'gro ba gtong na nged kyis btson las gtong / de ltar ma yin na lus ril po dang ljid mnyam pa'i gser byung na gtong zer/ skyabs su 'gro ba ni ma btang / gser
rnyed pa la tshegs che bas btson du yun ring du lus/ gar log gis sku'i rtsa sgo mes bsregs so/ /der dbon byang chub 'od bslebs nas gar log la blur thong byas pas/ dbu'i
tshad ma longs rin mi gtong zer/ der lha bla mas gsan nas byang chub 'od la 'phrin btang ba/ khyod kyis bya thabs de las med/ gser de tshos nga ma slu bar rgya gar nas jo
bo spyan drang na rab yin te mi 'drongs/ jo bo'i 'og nas su che ba'i paNDYi ta zhig spyan drongs/ mtho lding la mchod pa chen po gyis/ yab mes kyi lha sa bsam yas sogs
kyi zhig ral gsos zhes bskur byung ba dang / byang chub 'od kyi dgongs pa la da dung gser btsal la slu dgos de la da res khu bo dang mjal na legs par 'dug snyam nas/ gar
log la khu bo dang mjal du chug gsungs pas/ khu bo'i btson khang gi sgo drung du btang bas/ byang chub 'od kyis drung de nas khu bo la bos te/ bka' drin chen po sngon gyi
las thog tu bab pa yin pas/ ngas kho la dmag brgyab nas log na ni skye bo tshan po che 'phung la gtang nas rang re gnyis

po ngan song du 'gro dgos par snang / paNDYi ta gdan ma 'dren par khyed rang nga'i 'og tu 'dug zer ba la ni chos blos btang nas sdig rgyal gyi 'og tu zhugs pa las khyod chos
ldan du gshegs pa drag snyam du bsam/ des na gser khyod rang tsam zhig dgos zer ba la gser btsal bas khyod kyi sku lus dang mnyam pa'i tshad tsam zhig rnyed de khos ma
nyan/ da ngas dbu tsam zhig rnyed pa dang slur 'ong gi de bar du sngon gyi las su sems pa dang / dkon mchog gsum la gsol ba 'debs pa dang / snying po che brang 'og tu bcug
pa'i so nam mdzad dgos pa yin zhes zhus pa dang / khu bo bzhad kyin/ khyod la da gces phrug snum zan ma'i dpags shig yod/ dka' spyad dang snying rus mi nus snyam pa yin
te/ nga rang shi'ang khyod kyis yab mes kyi phyag srol skyong nus par snang / khyod kyi de rnams go ba che/ da des chog nga'i bsam pa la bod 'dir chos khrims shig ma bcos
par nga rang shi na mi rung snyam pa yin te/ da nga na so yar song / 'dir ma shi ba'i dbang du byas na'ang tshe lo bcu tsam e thub yin/ nga'i rtsa sgo mes btsas bsregs
nas dud 'gro lta bur yod/ sngar tshe 'khor ba thog ma med pa nas chos phyir gcig kyang shi ba med/ da lan chos kyi phyir shi na legs pa yin pas/ rgyal po 'di la gser ra ti
gcig dgos kyang mi ster/ gser nga rang tsam rnyed pa shin tu kham che na/ da mgo tsam ga na rnyed/ gser de rnams thams cad rgya gar du khyer la da dung paNDYi ta de spyan
ci drongs gyis/ paNDYi ta chen po'i snyan du'ang / ngas khyod dang sangs rgyas kyi bstan pa'i phyir lus srog gar log gi rgyal po la rngan par byin yod pas tshe rabs thams
cad du bdag la thugs rjes 'dzin pa dang / nga'i bsam pa'i gtso bo khyod bod du byon nas sangs rgyas kyi bstan pa dar bar byed pa yin pas/ de kho na bzhin du mdzad pa
dang / skye ba 'di'i 'og rol tu nges par khyod dang mjal bar byin gyis brlab tu gsol zhes pa'i 'phrin mdzod cig de ltar lags pas nga blos thong la sangs rgyas kyi bstan pa
la soms shig gsungs/ de skad gsungs pa'i bar la byang chub 'od kyis sgo'i bar la gzigs pas sku lus rnams ni dar gyis bcud/ spyan ni khung na lhung

sngar las rnam pa thams cad 'gyur ba'i sku bung ba tsam du song / de'i khong na'ang bod kyi sems can dang / sangs rgyas kyi bstan pa dang / jo bo 'ba' zhig sems pa 'o brgyal
bzhin par bzhag ni ma phod/ thabs ni med/ spyan chab dang bcas par yul du log de'i bar la lha bla ma gar log gis shig dong du bcug nas bkrongs/ 'grongs kar/ 'di nas bzung
ste tshe rabs thams cad du/ /chos phyir srog la phangs pa med pa dang / /dkon mchog gsum dang 'bral ba med pa dang / /snying stobs chen pos gzhan don byed par shog /ces
smon lam mdzad/ de nas lha btsun byang chub 'od kyi thugs dgongs khu bo ni grongs/ khong gi thugs dgongs rdzogs par bya ba'i phyir rgya gar nas paNDYi ta spyan 'dren/ khong
gi sku gdung la mchod pa byed/ dge ba'i rtsa ba rgya chen po bya dgos snyam nas/ sku gdung bslus te mchod rten du bzhugs su bcug sku rjes su gser gyi mchod rten bkra
shis sgo mang shig bzhengs/ da jo bo spyan 'dren/ de la bang chen pa'i 'os gzigs pas dge bshes gung thang pa de rgya gar du bzhud pa'i thugs gda' bas 'os snyam/ gung thang
lha btsun gyi gdong byas de'i 'khrungs sar byon/ khong rgya gar nas ma log par snang ste/ mi chos pa rnams la khyed kyi 'dul ba 'dzin pa de rgya gar nas byon byung na
nga la skad thong bya ba'i 'phrin bzhag gung thang pas rgya gar du rgya brtson seng la mngon pa gsan/ lo tsA'ang mkhas par lobs/ chos kyang 'ga' re bsgyur te tshur byon pa
la mi chos pa rnams kyis 'phrin sprad de/ khyod lha btsun pa'i gan du bzhud dgos byas pas der byon/ don ci bdog zhus pas/ gung thang pa gdan gyi gung la bzhag nas bsnyen
bkur bzang po byas te 'di gsung / lags 'dul ba 'dzin pa la zhu ba/ nga'i pha mes rgyal blon byang chub sems dpa' de rnams kyis sangs rgyas kyi bstan pa dbu rnyed/ srol
gtod dar zhing rgyas par mdzad pa yin pa la/ dus deng sang bstan pa nyams dmas pa mkhas btsun thams cad shes pa skyo/ jo bo ni spyan ma 'drongs/ de'i 'og ma che ba zhig spyan
'dren dgos pas khyod la zhu ba lags zhes thugs chad pas de skad gsungs/ sngar rgya brtson seng btang ba dang / khu bo gnas skabs ji ltar gyur pa dang / nga'i khu bo
de 'o rgyal/ ngas khu bo bzhag nas yong phod pa/ khu bo de btson dong na bzhugs pa'i nang na'ang sangs rgyas kyi bstan pa dang jo bo 'ba' zhig thugs la sems

nged mtha' 'khob kyi sems can ma rig pa rnams kyi snying stobs de 'dra na/ khyod 'gro ba'i skyabs gnas thugs rje can rnams ci tsug song zhes zhus shig da res nga dga' ba dang
/ phyis 'dul ba 'dzin pa dga' bar yang byed do/ /da 'di na gser srang bdun brgya yod/ 'di phar khyer la bdun brgya po 'di bla ma'i phyag tu phul/ nged bod pre ta pu ri
lta bu'i grong khyer na gser lug shig tsam re la'ang dka' las chen po yod pa yin pa la/ da 'di dang lha bla ma ye shes 'od kyis dbu bgyis/ mi nor thams cad yongs su rdzogs
nas yod kyi/ da lan 'di la mgon po bod du ma byon na khyod dam pa rnams kyi thugs rje'ang de ltar bas pas nged kyang bya ba ci bder spyod par bgyi'o/ /khyod 'dul ba 'dzin
pas zhu ba 'di rnams jo bo la zhus nas 'byon du ma bzhed pa'i gzhug mtha' ma la snyan du thegs par gyis shig gsungs nas spyan chab kyis pang khebs dang cog rtse bangs
pa tsam du bshum zhing gsung byon pas/ dge bshes gung thang pas tshig zur tsam yang zhu ma nus/ gsung shin tu bden pa de rnams thos/ chos rgyal de ma mthong yang rnam pa
dran pa dang / khong khu dbon gyi mi nor mang po zad pa rgyus yod pas/ khong khu dbon sdug ches/ nged rnams skyid ches pa dang / lha btsun mi chen po zhig gis de ltar bshums
pa'i stobs kyis lo tsA ba lus 'dar/ mchi mas gdong gang ste lha btsun gyi zhal yang lta mi nus/ de'i stobs kyis lus srog dang / bar gyi dka' tshegs dang / tshe 'di'i
bde skyid gang la'ang ma bsam par 'o lags so zhes dbang med par zhal gyis bzhes so/ /de nas lha btsun gyis 'khor lnga brgya tsam gtong ba'i grabs mdzad pas/ lo tsA bas de
tsam mang lnga tsam gyis chog phar lam tshur lam gyi rgyags dang bcas pa gser du dgos zhus pas/ paNDYi ta la gser thig po gcig la srang bcu drug yod pa/ ling ba gcig la
srang bdun cu/ gser phye bre gang / lo tsA ba la srang bdun/ phar lam gyi brgyags la srang bdun sogs dgos pa thams cad brdzangs te/ lha btsun pas thag ring por skyel thung
mdzad/ dge slong khyod kyis nga'i phyogs su bya ba byas da lan dka' las che na'ang phar byon la don grub pa zhig mdzod/ 'khor nas byas shes bka' drin gzo bar bya zhes
lo tsA ba dpon slob la phyi mig gzigs kyin gshegs/ yang gsung

chen po zhig gis bos nas/ dge bshes lo tsA ba jo bo thugs rje chen po la gsol ba 'debs kyin gshegs pa zhu gsung / bal por nas rgyal phran bi kra ma la shI lar 'gro ba dang
'dzom pas lam la skyon med/ nyi ma rgas khar ganggA'i 'gram du slebs/ gru pas mgron po tshan gcig bcug gru bsdus nas song / skad btang bas/ da res mi thongs phyi res bsu'o
zer/ srod 'khor ba na gru byung na'ang / rgyal po mi che bas sngon la sgrol/ khong rnams lus/ phyogs der mi ni med/ a tsa ra rnams ni spyod pa ngan/ bdud rigs ni chos la
sdang / gser mang po yod pas sngangs/ gab sa dang yib sa med/ ci drag la gya ba'i dus su mnyan pa dkar po zhig gru dang bcas te byung / lo tsA bas khyod gar gshegs byas
pas/ khyod dpon slob bsu ru 'ongs pa yin zer te grus bsgral/ da nam phyed yol/ chu 'khris dang sngo gseb tu nyal na dug sbrul gyi 'jigs pa 'ong / do nub bi kra ma la shI
la'i sgo spe'i 'og tu brtol/ chom rkun pa'i 'jigs pa ye mi yong zer ga shed du song / de nas der phyin te 'di na bod su yod ces lan gsum bos pas/ rgya brtson seng sgo khang
gi steng du bzhugs pas gsan nas bod nga yod/ khyed kun ga nas 'ongs/ nged mnga' ris stod nas 'ongs pa yin byas pas/ 'o na sgo na byis pa yod/ de la khyed rang gi chas
chol gar yang ma 'gro/ do nub de rang du sdod cig nang par mjal lo zer bas de bzhin byas/ sang rgya brtson seng gis rtsad bcad nas mjal/ ci la 'ongs gsung / lo rgyus rnams
zhus pas/ jo bo'i 'og na che ba lta mang po yod de/ de kun gyis bod la phan mi thogs/ jo bo 'di la lhag pa'i thugs rnam dag yod pa yin/ da dung jo bo rang spyan 'dren
dgos/ khyod nga'i slob mar snang ba ngo ma shes/ da 'dir a ti sha gdan 'dren du 'ongs ba skad ma zer slob gnyer la yongs kyis/ gnas brtan shI la A ka ra bya ba yod/ de 'di
na dbang che bas de'i sems gzung / da lta rang song gser srang phyed phul la nged bod nas 'ongs pa yin/ paNDYi ta ni spyan ma drongs/ da khyod kyi zhal snga nas paNDYi
ta spyan drangs pa dang khyad med pa'i slob gnyer cig thugs la 'dogs par zhu zhes zhu ba phul/ de nas kyang rings rings dang blo ma phebs pa ye ma byed par slob gnyer gyis
la ngal gsos/ de nas 'o cag thabs mkhas pos jo bo chags phebs pa'i dus su zhu ba byed pa yin gsungs pa bzhin byas so/ /

de dus der jo bo ma bzhugs/ rten khyad par can la mchod pa 'bul du gshegs par 'dug de nas byon dus gzhan kun gyis gsangs/ sprang phrug gcig gis a ti sha zer nas phyi la brgyugs
pas ngo shes te/ lo tsA ba yus kyis dngangs mchi ma 'don zhing phyi la brgyugs pas khye re bzhugs/ bod kyi tshe dang ldan pa bden/ mchi ma ma 'don khyod bod kyi rgyal
blon 'bangs dang bcas pa la kho bo snying thag ring ba min/ 'di ltar na so rgas/ lde mig mang po 'dzin dgos byung / da dung khyed blos ma btang bar yod pa yin gyi/ dkon
mchog la gsol ba thob/ de skad gsungs pa tsam gyis kyang re che ba dang yus pa'i stobs kyis mig mchi mas gang zhing gtam ma thon/ gsung chen pos ngan pa ci zer gsungs pas/
bred nas mchi ma sangs/ de nas nyin gcig dben pa'i dus su rgya nas shog gsungs jo bo'i gzims khang du khrid/ dbu sngas mgo na thugs dam gyi maNDYal yod pa'i khar gser
ling pa de bzhag gser gsil ma rnams tshom bur bkod nas jo bo la phul te/ rgya bod kyi lo rgyus/ nga yang / bod kyi rgyal po byang chub sems dpa' des tshe dang ldan pa spyan
'dren du btang nas gda' bas/ na ning skad mi gsung bar bod la thugs rjes gdags par zhu 'tshal zhus pas/ jo bo'i zhal nas/ bod kyi rgyal po byang chub sems dpa' yin par
'dug byang chub sems dpa'i bka' yang bcag tu mi btub/ rgyal po de la ngo'ang mnong bar yod/ nga'i phyir du khong gi mi nor mang po chud zos la song gsungs spyan chab nyil
mdzad de byon par zhal gyis bzhes/ der jo bo'i mdzad pa'i 'phro b.ratal ba la zla ba brgyad tsam sgug sdod byas/ 'byon par zug dus nag tsho la gnas brtan shI la a ka ras
jo bo lo gsum na 'khor ba'i chad byas te/ jo bo dpon slob nyi shu tsam tshur byon khar/ gser rnams cha bzhir byas te/ gcig bla ma rnams la phul/ gcig rdo rje gdan du mchod
pa/ gcig bi kra ma shI la'i dge 'dun la/ cha gcig rgyal po la gtad de jo bo nyid kyi shul gzigs par gsol te rim pas byon/ bal por rgyal pos zhabs nas bteg thang bi ha
ra'i gtsug lag khang brtsigs/ lha btsun pa'i bsu bas shing kun tu slebs/ der rgya brtson seng grongs/ de nas rim pas mnga' ris su phebs/ mchod yon mjal bas shin

tu gus te/ 'jig rten gyi mgon po bod du byon no zhes snyan pas khyab/ lo chen paNDYi ta pas nga rang yon tan che dgongs yod kyang / lha btsun gyis spyan drangs pa yin pas zhabs
tog byed dgos snyam/ mtho lding du spyan drangs/ der rgyud sde bzhi'i lha rnams rgyud sde'i go rim bzhin thog so'i mtho dman la byas yod pa gzigs te/ so so la mngon
rtogs dang mthun pa'i bstod pa re mdzad/ gdan la bzhugs pa na lo tsA bas bstod pa de sus mdzad zhus pas/ kho bo rang gi 'phral du'o gsung / des lo tsA ba 'jigs zhum song
/ der khyod kyis chos ci dang ci shes gsung / mkhyen tshul zhus pas/ khyod lta bu bzhugs bzhin du nga bod du yong mi dgos par 'dug pa la gsung / de thams cad gang zag gcig
gis nyams su len na ji ltar byed gsungs/ so so'i gzhung nas bshad pa ltar byed zhus pas/ lo tsA ba rul nga bod du yong dgos pa 'dug gsungs te gsang sngags 'phrul gyi me
long bya ba'i bshad pa mdzad/ lo chen thugs ches/ de nas gsung rab du ma bsgyur/ de nas slar bal yul thang bi ha ra'i rab gnas la bskor cig gshegs/ slar mnga' ris su phebs
nas/ spu rangs kyi rgyal zhing zhes par bzhugs dus 'brom ston phebs/ de gdung rus bzher/ yab rta gsum bzher/ yum khu lto bza' lan gcig pa gnyis kyi sras su 'khrungs/ yul
stod lung phu/ chung chung nas jo bo bse btsun lho bal du byon nas log pa'i phyag phyir 'brang 'dod/ tshong pa dang bsdebs khong bzhugs sar brtol/ slob gnyer legs par
mdzad/ nye logs na paNDYi ta sgra'i tsher ma zhes bya ba zhig las bi brta mang po bslabs/ da lta rgya gar na su che dris pas/ nged rgya gar na yod dus nA ro pa che ba yin/
da lta rgyal rigs las rab tu byung ba'i dge slong dI paM ka ra shrI dznyyA na bya ba yod pas/ de da lta bzhugs na khong che bar 'ong gsung / mtshan thos pas mos pa chen
po skyes/ tshe 'di la mjal ba srid dam snyam pa byung / jo bo mnga' ris su phebs pa'i skad cha thos nas bse btsun la zhus pas/ khong dgyes bzhin chas dang bcas te gnang
/ phan yul du zhang chen po la dge bsnyen zhu sa yin pas phyag skyal du byon/ ka ba shAkya dbang phyug dang yang mjal/ nga paNDYi ta mjal du 'gro /dbus su spyan 'drong pa
srid na yi ge 'bul bas

khyod mi chen rnams kyis mdun ma mdzad de 'ong dgos zhus byang lam brgyud 'ong ba jo bos mkhyen/ nga'i u pa si ka sleb ces dgyes dgyes mdzad thugs yid 'dres so// // ! gsum
pa dbus gtsang du 'byon tshul ni/ 'brom gyis dbus kyi phyogs na lha sa bsam yas sogs gtsug lag khang dge 'dun stong phrag mang po yod pa'i bsngags pa brjod pas/ jo bo'i zhal
nas tshangs par spyod pa grangs mang po de tsam rgya gar na'ang med/ dgra bcom pa'ang yod mchi gsung phyogs gtad de phyag mdzad/ des spobs pa rnyed dbus su 'byon par
gsol/ kho bo dge 'dun gyi bka' byung na 'gro gsungs/ lo chen la lo tsAr 'gro dgos gsungs pas/ dbu dung lta bu gzigs phul mtshams kyi dam bca' mdzad de mkha' spyod du gshegs
kyang zer/ gshegs nas gdung bya mo'i sgo nga tsam gsum byung ste/ de yal zer ro/ /der dbus su/ shing rta'i dbyibs 'dra 'dzam gling gi sogs zhu 'phrin brdzangs pa ka ba
la 'phrod/ des do dam cher bgyis rgyal gyi zhang chen po la sogs la gros zhus nas jo bo gdan 'dren du 'byon par brtsams pa'i tshe khu ston khong rang yi ge na mi 'dug pas
ma dgyes nas sngon la ngas mjal ba zhig bya snyam brgyugs/ des gzhan rnams la lcags bcug pa bzhin song / dbus gtsang gi mi chen thams cad dpal thang du phebs/ skyid grong
du sngar zhu ba song bas jo bo dpon g.yog kyang der phebs/ bod ston rnams zhwa sna ring na bza' ber dang rtar bcas pa rgyang nas gzigs pas/ jo bos u pa si ka mi ma yin
mang po byung gsungs dbu gtums/ de nas khong rnams kyi rta babs/ zhwa dang ber bzhag snam sbyar gsol ba sha stag tu byas nas byung bas/ jo bo mnyes nas dge 'dun la spyi
phyag mdzad/ de nas bod ston rnams log jo bo dpon g.yog rim gyis 'byon par byas te/ lho byang myang rong dbus kyi sol nag thang po che bsam yas sogs su 'phrin las bskyangs
nas/ 'brom gyis zhang ston la yi ge btang / khong gis snye thang du spyan drangs/ der bzhugs gdan chags sa'i ma mo mdzad/ bur du dgon pa ba la sogs pa'i sgom grwa btsugs/
rngog legs shes lha sa dang / rngog byang chub 'byung gnas kyis yer pa/ ka ba chen pos 'phan yul du spyan drangs/ slar snye thang du log ste sangs rgyas kyi bstan pa rin
po che

legs par bskyangs so/ /mthar jo bos 'brom la khyod kyi gnas gzhi chung ngu zhig brtsigs/ nga'i bstan pa khyod la gtod pas zung gsung / de la 'brom gyis/ spyir bdag 'khos ka
chung bye brag tu rten dge bsnyen du song nas bya ba chen po sgrub mi nus zhus pas/ jo bos bslabs pa bzhin du gyis/ nga rang gis byin gyis rlob pas sems khral mi dgos gsung
/ 'brom la rgyal tshab bkod/ dgung lo bdun cu rtsa gsum la dga' ldan du gshegs/ sku gdung zhugs la phul ba'i dus gser gyi char bab/ jo bos bod du lo bcu gsum bstan pa
bskyangs so/ /'brom gyis shul 'dir ji ltar bya snyam thugs las che ba la/ ka ba shAkya dbang phyug de ma thag tu byon nas gdung rnams bzhu/ rngog la sogs pa bu chen rnams
la 'tsham par bkye/ rten dang thugs dam gyi lha rnams 'brom la gtad/ khu rngog 'gar dge rnams kyis gdung la dngul gyi gdung khang legs pa re'ang grub/ ka bas do dam mdzad
nas 'dad dang shul du gtsug lag khang brtsigs/ 'brom gyis jo bos skyong ba'i tshogs pa rnams phyag phyir khrid de stod lung du byon nas gnam gyi bye ma lung du thog cig
bzhugs/ de'i tshe 'dam pa'i gtso bo rnams kyis kyang gros byas/ 'brom ra sbreng du spyan 'dren par thag bcad/ 'phrang kha ber chung gis kyang zhu bas slebs nas me pho spre'u
lo gsar la ra sbreng du phebs gnas gzhi btab/ de rting nga 'jig rten blos gtong gsungs nas chos gsung ba ma gtogs 'jig rten gyi 'dun ma mi mdzad/ dgung lo drug cu pa
la mya ngan las 'das/ 'di ni snying rje padma dkar po'i mdo las dge bsnyen chos 'phel zhes lung bstan pa de yin par kun bden/ 'tshims pas 'phags pa'i gnas brtan bcu drug
gi nye gnas dharma ta/ de dag gi gdugs tshod la bab pa na snang ba mtha' yas mdun gyi nam mkhar byon nas bskul ba'i dge bsnyen ni 'phags pa spyan ras gzigs te 'brom/ 'od
dpag med jo bo yin no gsung / de ltar jo bo la bod rang du'ang slob ma bsam gyis mi khyab pa byung ba'i sras kyi dam pa 'brom yin no/ /de la'ang slob ma mang yang / phu
chung ba dang / spo to ba/ spyan snga ba gsum la sku mched gsum zhes grags te/ phu chung bas tshogs pa ma bskyangs/ /spo to ba la rgyun du tshogs pa stong lhag pa re rjes
su 'brang / gzhan gyis gnod na'ang spyir dge

slong khas nyen/ bye brag tu byang chub sems dpa' khas nyen gsungs nas gnod lan ye mi mdzad/ lam sgom pa gtso bor 'don/ mdo sde rgyan dang byang sa/ bslab btus dang spyod 'jug
skyes rabs dang ched du brjod pa'i tshoms drug nan tan du 'chad pas/ de dag la bka' gdams gzhung drug de nas brgyud pa la bka' gdams gzhung pa zer ro/ /slob ma gtsang
na rab snang gnyis/ byang phag gnyis/ gnyal gyi glang gnyos gnyis/ dol gyi 'be rog gnyis rnams la chen po brgyad/ glang ri thang pa dang dbus kyi shar pa chen po gnyis la
dbus kyi ka chen zer ro/ /glang ri thang pas glang thang btab/ tshogs pa nyis stong tsam rgyun du 'dus/ sha ra ba chen po thugs rab che bas bka' 'gyur thugs su bzhugs par
grags/ tshogs pa sum stong drug brgya tsam 'dus/ bshad pa'ang gzhung lugs chen po kun la mdzad/ slob ma 'gro don nus pa mang po zhig byung ba'i gtum ston gyis snar thang
btab/ khyad par bya 'chad ka ba la blo sbyong gi bka' babs/ spyan snga ba tshul khrims 'bar ni 'brom rnal 'byor ba gnyis/ dgon pa ba chen po rnams la brten bsam gtan grub
pas rdzu 'phrul che/ lta ba la 'gran du med/ 'brom la sngags kyi man ngag mang po gsan/ lo dang smyug rum du bzhugs/ slob ma 'gro phan nus pa bsam gyis mi khyab/ gtso
bo bya yul ba gzhon du 'od kyis bya yul gyi gnas gzhi btab/ grwa pa nyis stong re byung ba'i nang nas ting nge 'dzin skyes pa lnga brgya/ dge bshes jag rtse 'chab brgya
dang bcu/ de dag gi nang nas phyi'i chen po dgu bar gyi chen po brgyad/ nang thugs kyi sras gsum zer ro/ /jo bo'i dngos slob dgon pa ba chen po ni/ rus 'dzeng / mtshan dbang
phyug rgyal mtshan/ khams nas byon te jo bo myang stod nyan tshor phebs dus mjal dar yug brgya phul nas sgom gnang bar zhus pas/ jo bo'i zhal nas nga'i zan zo gsung ba
la/ bdag rang la brgyags yod zhus pas/ khyod nga'i zan za na gdam ngag ster/ de lta min na mi ster gsung ba la/ de nas bzung ste jo bo'i mchod gnas mdzad/ legs par bsgoms
pas gegs mang po byung ba jo bos bsal/ mngon par shes pa rgya chen po mnga'/ de la slob ma nye gnas 'grogs yun ring ba rgya yon bdag yin/ gzhan sne'u zur pa/ zhang ka
ma la/ gnyan lha mo ba/ 'bro ko de lung bzhi la dgon gyi

bu bzhir grags/ rgyas lcags ri gong kha btab/ sne'u zur pa mtshan ye shes 'bar/ gzhon nu nas ting nge 'dzin rang 'khrungs/ de'i gtam sgom pa shes rab dbang phyug gis dgon pa
ba la zhus pas/ kho'i de dge ba'i bshes gnyen gyis zin na legs par 'ong ste ma zin na smyon par 'gro gsung ba des bskyar bas de res la ma thon/ phyis ra sbreng du byon/
dgon pa ba bsten/ jo bo'i gdams pa ji lta ba gnang / sne'u zur btab/ ting nge 'dzin dang rdzu 'phrul bsam gyis mi khyab/ rje btsun mi la dang mtshan thos pa'i grogs po yin/
tshogs pa stong tsam re 'dus/ slob ma 'gro don nus pa mang du byung ba'i/ sgyer sgom khu dbon/ sgyer sgom bya yul ba'i yang slob ma yin/ de'i dbon po ni rgya ma'i sangs
rgyas dbon ston du grags pa byang chub sems dpa' skal ldan shing rtar singgha la'i dgra bcom pas lung bstan pa de'o/ /de'i rgya ma'i gtsug lag khang btab/ 'phrin las mtha'
klas/ de'ang jo bo bod du byon nas bla chen gyi brgyud 'dzin kun kyang jo bo'i zhal slob tu song ba'i stobs kyis gnas gzhi phal cher bka' gdam ngag tu smra bas bka'
gdams par grags pa der song / de dang dkar brgyud rin po che dar ba'i dus rab tu byung ba thams cad de gnyis la 'dus pa 'dra zhing / gzhan rnams nyung bas/ snar thang bcom
ral thugs mug ste/ sangs rgyas bstan pa bka' phyag sprin gyis bsgribs/ /zhes gsungs so/ /gzhan jo bo'i slob ma rngog legs shes ni yar 'brog sgog mkhar du 'khrungs/ 'bring
ye shes yon tan las bsnyen par rdzogs/ sde snod slob pa'i phyir du khams su bse btsun gyi rtsar byon/ 'brom yar byon pa'i phyi lo log lha sar bshad grwa btsugs/ jo bo
dang mjal/ chos kyang du ma bsgyur/ de'i skabs jo bos gsang phu'i phyogs su phyag mdzad/ byams 'jam dbyangs rtsod pa mdzad kyi 'dug bshad grwa btsugs na shin tu legs par
'ong gsungs pa khong gis thos nas/ de gzhan la mi gsung ba zhu/ bdag gis dgon pa 'debs pa lags zhus pas gsang phur thogs/ phyis de la dgon pa btab/ rang gi gcung po chos
skyabs kyi sras shig rab tu byung mtshan blo ldan shes rab tu btags/ 'dis mdo sde rgyan zhogs rgyugs gcig la zin pa yin zer/ dgung lo bcu bdun tshun khu bo rang gis sgra
la sogs pa legs par bslabs/

de nas kha cher brdzangs/ lo bcu bdun lho bal du bzhugs nas gsan sbyong mdzad/ bal po'i mtha' 'khob zhig tu slob dpon chen po Dombi he ru ka mngon sum du gzigs nas mkha' spyod
du 'dong gsungs nas stag gi 'phongs steng du bskyon nam mkha' mthon por slebs pa dang / bod kyi thad gzhan pas ngoms nag ba mun pa'i gling lta bur gzigs nas ma gi gang
lags zhus pas bod rmongs pa'i gling ngo gsungs/ brtse ba mi bzod pa 'khrungs/ mkha' spyod du mi 'gro bar der 'chad nyan btsugs te/ blo gros kyi snang bas de dag nyin mor
bya'o snyam dam bcas nas slob dpon la gsol bas legs so gsungs te sngar gyi sar babs zhes gro lung pa'i gsung las byung / des bod du phebs nas gtso bor gsang phu dang /
gzhan chos par mdzad de lo bcu bdun du 'chad nyan mdzad pa'i slob ma gsung rab kun la mkhas pa'i gro lung pa blo gros 'byung gnas/ phar phyin la mkhas pa 'bre chen po shes
rab 'bar/ tshad ma la mkhas pa gangs pa she'u/ dbu ma la mkhas pa khyung rin chen grags/ sku dngos kyi gdan sa pa zhang tshe spong ba sogs bsam gyis mi khyab pa byon/ des
phar phyin rgya gar gyi paNDYi ta 'bum phrag gsum pa'i lugs bzhin Tikka mdzad/ tshad ma la rnam 'grel rgyan bshad/ rnam nges/ mngon rtogs rgyan/ spyod 'jug sogs la Tikka
mdzad pas dbus gtsang du legs par dar/ khyad par gangs pa she'u dang khyung gnyis ka'i dngos slob stod lung rgya dmar ba byang chub grags/ dbu tshad la de'i slob ma mang
yang phywa pa chos kyi sengge gtso bo/ des phar phyin sogs gro lung pa dang / spyod phyogs zhang la gsan/ gzhung lugs kun la bsdus pa re/ khyad par tshad ma la yid kyi
mun sel zhes pa bod kyi blo gros kyi padmo 'byed pa la nyi ma lta bu de brtsams/ 'chad nyan legs par mdzad pa'i slob ma seng chen brgyad/ seng chung brgyad/ jo sras mi bzhi
grub thob mi gsum sogs mtha' yas so/ /de phyin nas gzhung lugs kun spom yor du mi 'jog par dpyad bdar zhib mor byed pa 'di byung / de nas ring zhig tu spyi ma Tikka dar/
de las phyi rabs rang 'dir spyi ma thal dar/ gzhung lugs kyi tshugs ci bder bzhag pas da lta jo bo mtshan nyid pa rnams thal ma bsdus shig la dbu bsnyung ngo / /'bre'i
slob ma ar/ de'i slob ma khu dang dkar chung ba/ de'i slob ma zhang g.ye ba/

de'i slob ma gnyal zhig gzhan de phya ba'i yang slob rgyun de la bu dgur grags pa byung ba'i bzang rings kyis khro phu/ phu thang dar dkon gyis stod lung dang yar klungs/ gtsang
pa gru gus zhwa lu/ 'u yug pa bsod nams sengge sa skya/ khong gis 'jam pa'i dbyangs kyi sprul pa'i sku sa skya paNDYi ta kun dga' rgyal mtshan la rnam 'grel gsan de
bshad pas/ da lta'i tshad ma ba thams cad kyi thug sar gyur pa yin/ bo dong rin rtses brag ram du/ 'jam gsar pas rkyang 'dur du/ 'di rgya nag ri bo rtse lngar byon zer ba
'jam dbyangs mgon po dang nor ba yin/ skyel nag grags sengges snar thang du btsugs pa'i slob ma skyi ston grags 'bum/ de'i slob ma bcom ldan ral gri dang / de'i slob ma
'jam sgeg dpon slob de gnyis kyi bka' 'gyur dang bstan 'gyur gang rnyed bzhengs/ rgya 'ching ru pas snye thang bde ba can btab ste/ gtsang pa jo brtan ma gtogs pa gnyal
zhig gi bu rnams kyis bshad grwa legs par bskyangs/ khro phu ba'i bshad rgyun bu ston la 'khril/ des zha lur bskyangs shing / de la g.yag phrug sangs rgyas dpal gyis btugs/
des sa skya dga' ldan gyi bdag mdzad/ bu dol gyi slob ma nya dbon kun dga' dpal sogs la red mda' ba gzhon nu blo gros kyis btugs/ de'i sa skya'i brag dmar bzung 'gran
bshad mdzad pa'i stobs kyis mdo slob 'dod thams cad der tshogs pas kun sa skya par song / g.yag pa la slob ma mang yang mchog tu gyur pa rgyal mo rong pa mtshan shAkya rgyal
mtshan shes bya kun rig tu grags pa de yin/ des nA lendra btab kyang bshad grwa ma byung / khong gi slob ma mkhyen rab grags bzang gis bi lung / kun mkhyen don yod dpal
bas gser mdog can btab/ de paNDYi ta chen po shAkya mchog ldan gyis bskyangs pas mkhas pa'i 'byung khungs su gyur/ kun mkhyen chen po byams chen rab 'byams pas skyed tshal
btab/ 'di mes ston tshon po la mar pas lung bstan pa de yin pa la nor/ gnas gzhi bting nas mar pa byon te bag tsam mthos 'dug gsungs pa de la ba thor thogs/ ma 'ongs
pa 'debs par zhus pas kun mkhyen sangs rgyas 'phel du 'khrungs pa yin zer/ 'di 'chad nyan mkhas pas slob ma bsam gyis mi khyab

pa thon/ de'i nang nas mus chen sems dpa' chen pos sa skya pa'i mi gcig po zhes bsngags pa kun mkhyen go bo las thub bstan go gnyis/ sde bdun pa bstan pa rab gsal gyis ra ba
smad/ mkhas pa'i dbang po 'bum phrag gsum pa byams pa chos grub kyis gnyan yod byar gshongs/ gzhung brgya bas chos 'khor lhun po btab pa sogs legs par dar ro/ /gdan sa
'jam dbyangs chos rjes gzung / red mda' ba'i slob ma 'gran zla med par bsngags pa tsong kha pa chen po/ rtsod pa'i khyu mchog dar ma rin chen snga mas 'brog ri bo dga' ldan
rnam par rgyal ba'i gling btab/ thams cad du snyigs dus kyi thams cad mkhyen par grags shing btsun pa'i snyan pas 'phrin las che/ phyi ma'ang de'i mdo'i brgyud 'dzin du
song bas rjes 'jug rnams de la bsngags pa che'ang / kho bos bltas na 'brom ston gyi sprul par grags pa dge 'dun grub/ 'dis bkra shis lhun po btab/ sprul pa'i sku rim par
byon nas dge ldan pa'i bstan pa bskyangs pas tsong kha pa'i slob ma la 'di lhag go /de'ang rong ston dang rgyal tshab dar ma rin chen gnyis gsang phur rtsod/ rgyal rnga
rong ston gyis brdungs/ de nas rong po'i slob rigs rnams sa skya pa/ tsong kha pa'i slob ma rnams dge ldan pa zhes gnyis su song ba 'di byung zhes grags la/ g.yag gzhon
ma byon phan bod du 'dul grwa/ mngon grwa/ mtshan nyid pa zer lugs tha dad du byed do/ /dbu ma thal 'gyur ba'i srol ni bod du jo bos gtod mod kyang / gzhung rnams la de nas
brgyud pa'i 'chad nyan ma dar/ 'phan yul du pa tshab stod smad gnyis yod pa'i stod par 'khrungs pa nyi ma grags zhes pas gzhon nu nas kha cher byon/ paNDYi ta sadzdza
na dang / dza ya a nanta sogs la gtugs shing / lo nyi shu rtsa gsum du gzhung lugs mtha' dag dang / khyad par dbu ma la sbyangs/ 'phan yul du log pa la gdul bya ni che nas
dge ba'i bshes gnyen sha ra bas bdag rkyen mdzad de/ rang gi grwa pa mang po dbu ma slob tu brdzangs pa nas grags thon/ rtsa 'jug bzhi gzhung phran 'grel pa dang bcas pa
bsgyur/ phyis ra mo cher paNDYi ta ka na ka warma dang lhan cig dag par bcos/ 'chad nyan mdzad pa'i slob ma gtsang pas rbos/ rma bya

byang chub ye shes/ dar yon tan grags/ zhang thang sag pa/ phya pa'i seng chen rma bya byang brtson gyis pa tshab rang dang rang gi khu bo rma bya byang yes la gtugs/ zhang
thang sag pas thang sag btab/ da lta'i dbu ma'i bshad rgyun de la thug byams chos lnga ka lo tsA ba blo ldan shes rab dang / btsan kha bo che gnyis sadzdza na gsan mnyam
yin kyang bshad lugs mi mthun/ btsan gyi lo rgyus la theg chen rgyud bla ma rtsa 'grel/ chos chos nyid rnam 'byed gnyis paNDYi ta gzhan la ma grags/ mai tri pas mchod rten
zhig gi ser kha nas 'od 'byung gi 'dug nas gzigs pas dpe gnyis thon/ de rje btsun ma pham pa la gsol ba btab pas sprin gyi mthongs su byon te/ de gnyis legs par gnang
/ mai tri pas paNDYi ta dga' ba'i grags pa la bshad/ des sprang po'i cha byad kyis kha cher byon/ sadzdza nas de ngo mtshar can du gzigs nas bsnyen bkur byas/ gzhung gnyis
po zhus/ dpe'ang kha yar bris nas mkhas pa dznyyA na shrI la sogs la phul/ btsan kha po che grwa pa mngon shes kyi mkhan bu/ sadzdza na la nga rgas pas chos mang po mi
lobs/ bcom ldan 'das byams pa'i chos la 'chi chos byas pas/ de'i bshad pa yang dag pa zhig gnang ba zhu zhus pas/ sadzdza nas lo tsA ba gzung dga' ba'i rdo rje la bcol nas
btsan kha bo che la gdam pa dang bcas pa gnang ngo zer ro/ /btsan gyis yar stod brag rgya btab/ dge bshes lcang ra ba sogs la bshad do// // ! de ltar mtshan nyid kyi 'chad
nyan byung ba rags pa tsam brjod nas/ da ni sngags kyi tshul ji ltar dar ba la/ sngon 'gyur ba'i rgyud sde phyi ma gsum gyi glegs bam rnams bstan pa bsnubs dus sngags
'chang khyim pa'i rten can rnams kyis gtsigs byas/ phyis bstan pa'i me ro langs pa'i dus dge ba'i bshes gnyen rnams la phul bas dpe sngon gyi dkar chag dang mthun par byung
la 'chad nyan gyi rgyun ni chad do/ /de dus kyi bla med rnams la rnying ma zhes bya/ de rgyas par ni gter du sbas pa yin/ rags tsam ni so so'i dbon dang slob mas bshad
pas 'jam dpal sku/ padma gsung / yang dag thugs/ bdud rtsi yon tan/ phur pa 'phrin las/ ma mo rbod gtong / dmod pa drag sngags bdun gyi rgyud man ngag gi rigs sngon nas
da lta'i bar du byung / lhag par gnubs sangs rgyas rin po che sgrags su 'khrungs/ gnubs nam mkha' snying po'i tsha bo/ slob

dpon padma sogs la thug bal po'i rgyal po ba su dha ras rjes su gzung / yul de'i dpon sangs rgyas ye shes la sras gnyis yod pa 'bangs kyis ngo log rje'u dang khengs kyis 'khrugs
pa la grongs/ yab tshan rnams thor/ khong gi mthus sgrags grong bdun cu brlag par byas/ 'khrug pa 'di khong gis bal por glang dar bsgral nus pa'i mthu slob tu byon/
de yan sngags pa dkar po/ de nas sngags nag hU~M shi phaTa? 'gyel ba zhig tu gyur/ tshur log dus glang dar bsad zin bsgral ma dgos/ khong rang gi dgra tsho kha phung la
btang / des thugs skyo ba la phor bldab rtsis/ gtsang rong du so ye shes dbang phyug dang phrad/ sos bzhugs zhus/ khong gis grogs po spa skor/ sru legs pa'i sgrol ma gnyis
la sbran/ ltag tu dgon pa mdzad nas bzhugs te/ sa la phur pa/ spa sgor la bdud rtsi/ sru la yang dag bshad/ de dus khu lung yon tan rgya mtsho shwa ba shor nas ma sod pa
ltogs chad 'dzom pa zhig dgon par byung lto slong pas/ nang du btang zas byin nas lo rgyus dris pas rus gnubs su 'dug 'di dang nga nye bar 'dug dgongs/ 'o cag nye bar 'dug
ngas slob gnyer slob/ rngon pa bshol gsungs pas kho'ang dad pa skyes/ rta sga dang bcas pa phyag rten du btang / slob dpon gyi thugs la btags bsam phur gshin gsum gyi
gdam ngag zab tshad gnang / khu lung pas drin gzor gser mang po 'bul snyam byang gi brag rar gser rdol ba gsan nas 'byon pa'i gnang ba zhus pas/ jo bo nas nga rgas gser
gyi dgos pa med ma 'gro gsung rung nan byas te byon/ de'i shul du jo bo la grongs rtags byung / gdam ngag 'phro tshar ba mdzad/ gnubs yon tan rgya mtsho'i chos skal gru gu
dmar nag tu gtums nas stag sgro gzig sgror bcug ste so la gtad nas/ 'di khu lung pa la gtod cig gsungs te gshegs/ de tsa na khu lung pa rang gi rmi lam na/ jo bo byon nas
nga tshe'i dus byas zin/ la 'ur yul du song zer/ mnal sad pa dang snying ma dga' ste 'phral yul du 'ongs/ so dang phrad nas dris pas grongs zer/ nga la zhal chems 'dra
med dam byas pas/ yod de sngon la spur gyi rtsar song zer/ der phyin gser spur la gtor bshums brgyal/ de'i snang ba la jo bo byon nas nga la mya ngan ma byed/ khyod rang
gi chos rnams so la gtad yod/ sos bsha' ma byed byed mi 'dra/ kho'i 'og khang gi ka gzhu

la bkal nas yod bya ba byung / rta bzang po zhon nas phyin/ sos khyim du bos/ phyin tsa na ji lta bar 'dug nas/ de rta la bkal te bros pa sos bdas pas ma slebs/ jo bo 'di gtsang
rong du rgya zhang khrom du 'khrungs rang gis chos sbas pa bton no/ /rgyud kyi bshad rgyun ma chad pa ni sgyu 'phrul gsang ba snying po'i skor te/ bi ma las rma rin
chen mchog des rin chen gzhon nu dang gye re mchog skyong gnyis la/ de gnyis kyis dar rje dang zhang rgyal yon la bshad nas brgyud pa dang / bi ma las gnyags dznyyA na ku
mA ra dang sog po dpal gyi ye shes/ de gnyis kyis gnubs sangs rgyas ye shes rin po che/ des so ye shes dbang phyug spa sgor blon chen 'phags/ dan yon tan mchog sru legs
pa'i sgrol ma/ sras kyi dam pa yon tan rgya mtsho lnga la gdams pa'i chos skor thams cad tshang ba yon tan rgya mtsho/ de la sras padma dbang rgyal dang ye shes mtsho/ dang
po'i sras 'jam dpal/ de'i sras lha rje ye shes gzungs/ rje mi la'i bla ma de'o/ /yon tan rgya mtsho yab sras dang so ye shes dbang phyug gsum ka'i slob ma myang sher
chog des myang ye shes 'byung gnas/ de'i slob ma zur po che shAkya 'byung gnas/ 'dis dge gong gi ce shAkya mchog la bdud rtsi/ tho 'bar nam mkha' sde la mdo dang spar khab/
myang stod kyi 'bre khro chung la rdzogs chen dang lam/ 'ching phu'i rog shAkya 'byung gnas la yang dag de sogs mkhas pa mang po bsten/ sgrub pa'i rtags thon/ bshad nyan
legs par mdzad/ 'bangs rtse mo bzhi lkog dang lnga/ sgom chen brgya rtsa brgyad la bshad/ de'i nang nas lta dgongs kyi rtse mor gyur pa zur chung shes rab grags/ brag
rgya bo dgu 'dus kyi rtser bsgrub pa mdzad pas bde gshegs rgya bo zer/ de la slob ma ka bzhi gdung brgyad/ phyam bcu drug gral ma sum cu rtsa gnyis/ sgom chen mi gnyis/ yul
po che gcig dkyus pa mi gnyis/ sta gur mi gnyis/ go chod mi gsum la sogs du ma byung bas/ so zur gnubs gsum sngags pa'i rgyal po yin zer ba 'di byung / ding sang gi bar
du dar ro/ /man ngag rdzogs pa chen por grags pa la/ sems sde/ klong sde/ man ngag gi sde gsum/ sems sde ni lnga bai ro tsa na dang / bcu bi ma la nas/ klong sde bai ro
tsa na/ man ngag gi sde ni snying thig ces grags shing / bi ma la las byung / de'i slob ma myang

ting 'dzin bzang po las brgyud de bod khams su dar ro/ /de las rma rin chen mchog gnyags dznyyA na ku mA ra/ gnubs sangs rgyas ye shes gsum las bka' ma shas cher byung bas/
'gos kyis rnying ma khong gsum gyi brtsams chos yin zer ba 'di byung ba yin/ de la bod rnams rnying ma yang dag pa min zer ba la sngags ma dag zer te/ rgya skad oM la ring
po med ces zer nas oM la 'a btags pa la skyon 'dogs te/ rgya skad oM rang ring po yin pas ring po med smra ba rang 'khrul/ de ring por shes par bya ba la 'a btags pas
skyon ci'ang med/ rgya skad sor bzhag na auM sogs zhugs pa la sna ru nyis brtsegs las mi 'byung rgyu la/ de bod du klog pa la go'u ta ma'am/ ko'u shi ka sogs sngon gyi lo
tsA ba mkhas pa dag gis bkod pa lta bu/ yang ma mo'i rgyud du nyid zhi mu khal zhes gsungs/ de la rgya min bod min zer skyon gtong ste/ sngags thams cad legs sbyar gyi skad
min/ sha za dang zur chag rang bzhin skad kyang yod pa la ci'ang ma bsams par smras pa'i skyon yin/ dper na bal po'i longs sku sing zer ba lta bu dang khyad ci yod/ de'i
longs sku de bod skad ni min/ ghu ru/ dha ki sogs kyang u rgyan 'gro lding ba'i skad la de ltar yod cing / dzo gi skad gyong po dag kyang mngon sum sgrog dper na bod
skad gcig la khams pas smras na gyong ba lta bu yin/ lo tsA gsum pos byas pa'i shes byed yod na des chog sangs rgyas dang mnyam pa'i rig 'dzin yin/ lar rnying ma'i rgyud
rnams rig 'dzin rnams kyis 'khrugs bsdebs/ gab pa phyung bas kha gsal/ gsar ma'i rnams lung de khar bzhag pas kha dam pa yin/ rgyud rnam dag yin min don ci ston brjod dgos/
de nas bskyed rdzogs sangs rgya ba'i lam ston pa la khyad med pas cal brgyugs kyi rjes su mi 'brang 'tshal lo/ /gter snga shos gra pa dang rags sha phyis mnga' bdag myang
nyi ma 'od zer/ chos dbang sogs mang po zhig gis bton/ rnam par dpyad na ngo mtshar ba kho na bas/ gter nas chos tshad ma ma don smra ba'ang rigs pa ma yin no// // !
lo chen rin chen bzang pos yo ga rtsal du bton/ zangs dkar lo tsA ba dang shes rab bla mas kyang legs par bshad/ dang po gnyis kyi lugs rgyun phyis bu ston gyis gsal bar
mdzad/ bya spyod rgyud re tsam 'chad pa dang /

sgrub thabs kyi yi ge shin tu mang ngo / /gzhan lo chen gyis gsang 'dus bde mchog sogs gsang sngags mang du bstan/ nag tshos kyang jo bo dang kha che A kA ra siddhi sogs la
gsan/ gsang 'dus sogs bsgyur cing bshad/ rnal 'byor ma'i rgyud la ni ru gnon du brtsigs pa'i g.yas ru gtsang 'phrang ru lag na grom pa rgyang zhes grags pa de sogs smad
kyi btsan po sde gsum gyis bdag mdzad nas yod cing / lha rtser mched gsum bka' bgros te/ 'o cag la bla'i mchod gnas shig dgos par 'dug zer nas/ lo tshong gnyis la zhus pas/
rgya shAkya gzhon nu dang / so ye shes brtson 'grus gnyis byon/ grom pa rgyang du rgyas mkhan po/ sos slob dpon byas rab tu byung ba mang po bsgrubs/ de'i tshe mkhan slob
gnyis la mkhan bu mang du byung ba bsags nas/ rgya gar du chos slob tu gser bskur nas rdzong bzhed pa la dris pas khas len ma byung / mkhan slob rang gis 'brog mi shAkya
ye shes dang / stag lo gzhon nu tshul khrims gnyis sdug sran che/ dpyad pa che bar dgongs nas 'gro dgos gsungs/ de gnyis kyis khas blangs/ 'brog mis de tsa nas rang 'phral
skad legs par mkhyen pa yin/ de gnyis la mkhan slob kyis gser mang po bskur/ zhal bkod gsum mdzad de/ bstan pa'i rtsa ba yin pas 'dul ba/ bstan pa'i snying po yin pas
phar phyin/ bstan pa'i nying khu yin pas gsang sngags slobs gsungs brdzangs/ de gnyis kyis bal por lo gcig bzhugs/ bal po zhi ba bzang po bya ba'i paNDYi ta la btugs/
sgra bslabs dbang bskur dang rgyud sde mang du gsan/ bdag cag rgya gar du 'gro bas/ rgya gar du mkhas pa du yod/ ji ltar byas na 'thad zhus pas/ spyir rgya gar na o tantra
pu ri'i gtsug lag khang sogs mang bar yod kyang / da lta bi kra ma la shI la'i gtsug lag khang na bstan pa dar/ de na mkhas pa sgo drug bya ba yod/ de'i nang nas shar sgo
srung ba'i mkhas pa chen po shAnti pa snyigs dus kyi thams cad mkhyen pa yin/ de nga'i bla ma yin pas der song gsung ba bzhin shAnti pa'i drung du lo brgyad bzhugs/ mkhan
slob gsung ba bzhin 'dul ba/ phar phyin/ dgyes rdor rgyud gsum/ bde mchog sogs sngags mang du gsan/ nA ro pa sogs sgo drug gzhan rnams la chos 'brel zhus/ dus 'khor ba
dang a mo gha badzwa gnyis la sngags mang du gsan/ de nas bod

du log 'byon dgongs shar phyogs kha sarpa Ni grags che bas mjal du byon/ de dang nye ba ku ba tshal bya ba'i nags khrod na dge slong chos gos gsum lhung bzed dang bcas pa zhig
shing sdong la gsil byed thug thug byed 'dug pas/ de'i ser kha nas tshur lus mi snang / lag pa rin po ches brgyan pa zhig gis bsod snyoms 'bul ba mthong / shin tu dad
de rjes su 'dzin par zhus pas ci don du gnyer gsung / chos/ de'i nang nas gsang sngags don du gnyer zhus pas/ 'o na dbang bskur dgos gsung / sngar thob tshul zhus pas/ nga'i
chos 'dod na nga rang gis dbang bskur dgos gsungs nas/ de'i drung du lo bzhi bzhugs/ dgyes pa rdo rje rgyud gsum/ Dombi ba'i rjes su 'brangs ba'i 'brel pa dbang sgrub
thabs bsam gyis mi khyab sogs man ngag du ma dang / lam 'bras rtsa ba med pa zhig kyang gsan/ de mi thub zla ba'i dngos slob/ pradznyyA indra ru tsir bya ba/ bod skad du
shes rab dbang po mdzes pa zhes zer/ gsang mtshan dpa' bo rdo rje/ /phyis myu gu lung du'ang byon/ rin chen 'bar ba brtsams gser phul ba ma bzhes/ ci la byon zhus pas bod
kyi gangs lta ba yong gsungs/ lo gsum bzhugs te nyi zer la zhon nas log da lta'ang bzhugs zer/ de ltar lo bcu gsum song / stag los slob gnyer ma byas tshur mnyam du log
mkhan slob bla chen la dgyes/ stag lo la khyod kyis chos mi shes pa ci yin zer/ rdo rje gdan gyi byang chub chen po la mos par byung nas skor ba byed cing bsdad zhus/ tshul
khrims mgo thon pas phyis stag lo'i sde pa bzang la mang ba byung / 'brog mis myu gu lung dang lha rtse'i brag la bzhugs/ lha lcam gcig la sras indra dang rdo rje gnyis
byung / skabs shig tu gnam thang dkar po bya ba na yod pa'i 'brog pas spyan drangs chos 'chad pa na/ bla ma ga ya dha ras 'phrin btang nas paNDYi ta yong gi yod pas bsu
ru shog gsung / bris pas rdo rje theg par mkhas pa zhig tu dgongs te bsur byon/ mang yul gyi la der mjal/ lha rtser gdan drangs/ zla ba drug dpon slob kyi 'brel btags/
paNDYi ta lo lnga bzhugs/ lo tsA bas gser srang lnga brgya 'bul ba'i chad mdzad/ myu gu lung du spyan drangs/ gsung ngag lam 'bras gtso bor gyur pa'i chos rdzogs par gnang
/ lo gsum song ba dang rgya gar du 'gro gsung /

chad lo lnga bzhugs par zhal gyis bzhes pa lags mod/ bdag gis gser yang ma 'grub zhus pas/ chos thams cad ni tshar/ khyod rang gser phri la phul gsung / 'brog mi'i dgongs pa
la gser phri bas mi rung / tshang bar 'bul dgongs bsgrubs pas gser srang brgya ma gtogs rnyed/ brgya zur po che snga nas kyi slob ma yin pas/ kho nga la gser khur la chos
'dod na sbyin gyi shog gsungs pas khong gis phul/ khong la bsam mi khyab gnang / khong nas bla ma chen po'i bka' drin gyis kho bo'i sems phyogs nor du btang gsungs/ paNDYi
ta la gser rnams phul bas mnyes nas khyod ci dga' bya yi gsungs/ gsung ngag gi lhag ma yod na rdzogs par zhig zhu byas pas/ lhag ma lus par byin pa yin lhag ma med gsungs/
gzhan ci 'dod yang yang gsungs/ gsung ngag 'di bod du gzhan la mi gsung ba zhu zhes zhu 'phul bas zhal gyis bzhes te rgya gar du gshegs ga ya dha ra phyis mgos kyi'ang
spyan drangs/ de dus kyang mjal/ gyi jo zla ba'i 'od zer gyi'ang spyan drangs/ de res gnyos 'byung pos gdan drangs/ kha rag tu byon/ der bsnyung nad kyis thebs/ 'pho
ba mdzad nas gshegs so/ /bla chen 'brog mi de man ngag gsungs pa'i slob ma la gzhung mi gsungs/ gzhung gsungs pa'i slob ma la man ngag mi gsung ba yin pas/ gzhung yang lnga
phan la mi gsung bas rna ba drug pa chos kyis dben zer ba byung / man ngag ni re re'am gsum las mang ba la mi gnang / gnang dus dmigs pa re la tshogs 'khor re mdzad kyin
gnang / gzhung tshar ba'i slob ma/ man ngag tshar ba'i slob ma/ grub thob kyi slob ma gsum las/ dang po la lha rtse'i gyi ljang dbu dkar/ shangs kyi brag rtsa se nag
pa/ 'phrang 'og gi 'drang ston dkon mchog rgyal po dang 'khon dkon mchog rgyal po/ gnyis pa 'brom mdo pa ston chung / lha btsun ka li/ se mkhar chung ba/ gsum pa grub pa
thob pa pho gsum/ mo bzhi/ gzhan yang rje btsun mar pa dang mgos sogs mang du byon/ bla chen la sku che ba'i yon tan gnas lnga rigs pa'i paNDYi ta yin/ bskyed rim la brtan
pa thob/ lus gcig las gnyis su sprul pa dang / sbyin sreg gi thab nas yo byad len nus pa/ nam mkha' la skyil krung 'cha' ba dang / bsams na shes pa'i mngon shes yod/ 'pho
ba grong 'jug byed nus pas nga'i

ro 'di zhag bdun ma bsgul bar zhog de nas nga'i rig pa phung po 'di la zhugs nas lam gyi lhag ma bgrod nas phyag rgya chen po mchog gi dngos grub thob par byed do gsung / sras
ma smad kyis ma nyan par tshos btang gi me la phul/ de tsa na drod ma yal bar yod zer ro/ /'khon dkon mchog rgyal po ni/ rgyal po khri srong lde btsan gyi nang mir gtogs
pa 'khon dpal po che'i rgyud du 'khrungs/ bla chen 'brog mi la dgyes rdor rgyud gsum gyi bshad pa legs par gsan/ gzhan yang paNDYi ta shes rab gsang ba/ ba ri ba/ mal
gyo/ spu rangs lo chung sogs bla ma mang po bsten/ 'dis sa skya btab/ sku tshe ring sgrub pa dang 'chad nyan spel te bstan pa la bya ba che'o/ /se khar chung bas lo bcu
bdun du bsten yang lam 'bras bu'i skabs ma tshang / phyis sras indra bsten nas rdo rje'i tshig zhabs ma tshang ba rnyed/ bla chen nyid lo gcig bskyar nas bsten pas gdam ngag
tshang zhing / de'i rjes su lam bsdus te sgrub pa lung byin mdzad pas bum pa gang 'byo'i tshul du byung / bshad pa 'khon dkon mchog rgyal po la zhus/ de la man ngag phar
phul/ yon tan ni bskyed rim la brtan pa cung zad thob/ rtsa sngags kyi sgo nas nus pa brnyes/ khang chung gi klu sin mo thu ba zhig btul nas gzhan du sbas/ 'og rlung
la dbang thob/ byang sems zin pas jo mo yod kyang sras la sogs pa med/ sku'i bkod pa'ang du mar ston nus/ mdor na gnas sbyong bzhi cu rtsa gnyis kyi nyams thams cad skyes
shing 'byongs pas phyir mi zlog pa yin gsungs/ des man ngag rab tu byin pa zhang sku mched/ 'bring du sbyin pa zha ma lcam sring / 'di las ko brag pa'i lam 'bras byung /
mtha' mar sbyin pa se sgom byas yas las/ dang po zhang ston chos 'bar dang / gcung gzi byin 'bar/ gsung rab kyi rtsi dras mkhan/ ses mdo mang bzhengs pa'i rtsi dras la yong
/ 'brel thogs/ 'bul ba dang spyod lam gyis mnyes par byas/ gzhung rdzogs par gnang / zhang chos 'bar la yon tan/ khams 'dus pa bar ma'i thad sor slebs/ ting nge 'dzin
dpag tu med pa mnga'/ mngon shes brtan po yod/ gnyen lcug bzhi la mnga' brnyes pas lus stag dang bya sogs gzhan du sprul nus/ lus kyi bkod pa bdun tsam du ston no/ /

de la rje sa chen gyis gtugs/ de ni 'khon dkon mchog rgyal po dang zhang mo'i sras su 'khrungs/ dgung lo bcu gcig lon pa dang yab gshegs/ gdan sa ba ri lo tsA la gtad/ des
a ra pa tsa na'i sgrub thabs gnang bas zla ba drug nas 'grub/ bcu gnyis pa la rong ngur smrig tu byon/ brang sti la mngon pa/ zur chos pa byang chad sogs la sa sde/ nyang
stod du khyung rin chen grags la rnam nges sogs gsan nas sa skyar phebs/ ba ri bas gdan sa gtad/ de'i gdam ngag bla ma gnam kha 'u ba/ 'khon sgyi chu ba bsten/ bar der se
dang mjal tsam byung / mal lo tsA ba bsten/ de nas sag thang du phebs/ thags mkhan tsho gcig 'dug pas zhang dgon pa la mjal gyis byas pas/ pha ki ka yin zer/ gzigs pas
mi mang po zhig gi gseb na sham thabs cig gsol/ sha 'gag med par ra thul phyir log tu gyon nas yog ga byed cing gtam chal chol mang po mdzad kyin 'dug der drung du phyin
phyag dang phyag rten phul bas nor ba yin gsungs zhal gyis ma bzhes/ sa chen rang yang nor 'dug log 'gro dgongs tsa na/ jo sras 'od mchog zer ba'i phas zhang la/ 'o skol
rang mkhar chu ba na yod tsa na/ sgyi chu ba'i grwa pa zhig la nga'i bla ma'i sras po yin gsungs nas pang du len pa de 'dra na ldog pas cang mchi'am zhus/ 'o na dam tshig
gi nyes par 'gro nyen yod bos gsungs/ bos lo rgyus zhib tu mdzad pas thugs ches/ ngas da ci ngo ma shes par rdzun byas/ man ngag yod de sngar ma bshad pas bsam mno 'dra
gtong / phyis 'dir byon gsungs pa bzhin byon/ lo bzhi bzhugs/ gsung ngag ma lus pa/ lam skor dgu phra mo nyi shu rtsa brgyad/ kye rdo rje rgyud rkyang gi bshad pa/ gsang
'dus mnyam sbyor la sogs rgyud sde dang gdam ngag mang po gsan/ gdam ngag rdzogs te sgrub pa lung byin gyi skabs su/ lo bco brgyad kyi bar du chos 'di gzhan la ston pa lta
zhog 'di 'dra yod tsam dang shes pa ming tsam yang ma 'don/ yi ger ma bri/ de nas gzhan la 'chad dam/ yi ger 'dri'am/ gang byed kyang khyod rang chos kyi bdag po yin gsungs
bka' rgyas btab/ spyir khyod kyis sgrub pa gtso bor byas na tshe 'di la phyag rgya chen po mchog gi dngos grub thob/ nyan bshad

byas na gdul bya dpag tu med pa'i don du 'gyur/ khyad par sku lus ma spangs par phyag rgya chen po mchog gi dngos grub thob pa'i slob ma gsum/ bzod pa thob pa'i rnal 'byor
pa bdun/ rtogs pa dang ldan pa'i rnal 'byor pa brgyad cu tsam 'byung zhes lung bstan/ lo bco brgyad pa la bla ma a seng gis khungs chod nas nyid la gsung ngag rin po che
mnga' bar gda' bas/ sngar nga la yod kyang mi gsung bar 'dug da lam tshar gcig gsungs pa dang yi ge zhib pa zhig kyang mdzad par zhu gsungs/ bka' rgya thems pas tshar gcig
gsungs/ lam 'bras bsdus don ma de mdzad/ de nas lo bzhi ma gsungs/ ru mtshams pa dga' thed bya ba bla ma yun ring du bsten pa zhig gis zin bris la gnad 'chugs pa gzigs
nas/ nyams dogs khong gi don du dga' thed ma mdzad/ de nas klog skya ma sogs snga phyir 'grel pa bcu gcig tsam mdzad/ thams cad kyi rjes ma gnyags ma tshig nyung don rgyas
tshig sdeb legs/ 'chad sla bar dgongs nas ding sang gi bar du phyag len mdzad do/ /gzhan yang bi rU pa byon nas rgyud sde bdun cu rtsa gnyis dang / sgrub thabs lam 'bras
bshad/ bla ma'i rnal 'byor gegs sel gyi gnad/ grub chen bcu/ rnam 'joms lus dkyil/ bi rU pa nyid kyi sgrub skor sogs chos mang du gsungs/ byin gyis brlabs/ sku che ba'i
yon tan sdom pa gsum dang 'gal ba'i nyes pa phra mos kyang ma gos/ byams pa dang thugs rjes rgyud brlan/ dngos po gang la'ang mi chags/ dad pa dang sgrub pa'i sgo nas bla
ma mnyes par mdzad/ nang du rten 'brel 'grig pas yi dam lha'i zhal gzigs/ chos thams cad la mnga' brnyes/ mngon shes dang rdzu 'phrul thogs pa mi mnga' ba yin la/ zhang
ston gyis lung bstan pa bzhin gyi slob ma'ang byon/ de la sras bzhi/ che 'og slob dpon rin po che bsod nams rtse mo yab dang / gsang phur phya pa las mkhas pa chen por gyur
gyi bar sbyangs/ bstan bcos du ma brtsams/ phal cher dben par gzhol/ tshul khrims kyi phung po bu gcig pu lta bur bsrungs te/ dgung lo zhe gcig la sku ma spangs par bde
ba can du byon no/ /gsum pa rje btsun chen po grags pa rgyal mtshan/ dgung lo bcu bzhi pa la

dgyes rdor rgyud gsum gyi glegs bam gsol ba'i mnal lam byung bas chos thams cad kyi de kho na nyid thugs su chud/ sa chen la sogs pa las mdo rgyud kyi thos pa mthar phyin/
dgung lo bcu gsum nas bdun cu'i bar 'chad nyan mdzad/ yi dam lha mang po'i zhal gzigs/ mthu stobs bi rU pa dang mnyam/ 'byung po 'jigs byed lta bu'ang mtshan bsgrags pa tsam
gyis 'bros skad do/ /rdo rje dril bu gnam la 'jog pa sogs rdzu 'phrul du ma bstan no/ /de'i gcung po'i sras chos rje sa skya paNDYi ta/ mtshan kun dga' rgyal mtshan/
sku gzhon nu nas rje btsun pa la thos pa/ bco brgyad pa la mnal lam du dbyig gnyen la mngon pa gsan pa dang / gzhan phyogs kyi glang po'i phug yin zer ba zhig tu tshad ma'i
po ti mang po 'dug pa kun gyi lde mig gtad pa rmis pa dang / bcu dgu pa la 'phreng du dge bshes gzhu la tshad ma/ nyi shu la rkyang 'dur du tshur gzhon seng la tshad ma
dang rig tshogs/ chu mig ring mor kha che paN chen dang mjal/ tshad ma chos mchog rgya dpe'i steng nas/ paN chung dA na shI la la sgra tshad/ lhag par sanggha shrI sgra
la mkhas pas sgra sogs tha snyad/ paN chen dbus 'khor nas dgung lo nyi shu rtsa bdun pa la bsnyen par rdzogs/ mkhan po dang rtsegs dbang phyug sengge/ spyi bo lhas pa sogs
bla mar bsten te yongs su rdzogs pa'i paNDYi ta chen por gyur/ 'phrog byed dga' bo rtsod pas btul/ sdom rig sogs bstan bcos mang du mdzad/ sku che ba'i yon tan gsang ba'i
gnas ltar mi mngon pa dang / dbu'i gtsug tor gsal por 'phags pa dang / smin mtshams kyi mdzod spu dung ltar 'khyil ba dang mngon par shes pa mnga'/ 'jam dbyangs kyi sprul
pa yin/ rgya nag tu rgyal po go dan gyis spyan drangs/ re lnga pa la de dang mjal/ rgyal po theg chen la btsud/ de sogs gdul bya mang po smin pa dang grol bar mdzad/
dgung lo bdun cu pa la ngo mtshar ba'i ltas bsam gyis mi khyab pa dang bcas te gshegs so/ /de la bshad bka' 'dzin pa 'u yug khang gnyan zhang gsum/ man ngag gi brgyud 'dzin
dmar dang / lho ba kun mkhyen rin chen dpal/ rtogs pa'i brgyud 'dzin tshogs sgom pa kun dga' dpal ba/ grub thob yon tan dpal/ de'i dbon 'phags pa rin po che/ khu bo la
sogs pa dam pa

mang du bsten nas mkhas pa dang / se chen gyis bod 'bangs su bcug ste/ de thams cad 'phags pa rin po che la phul bas/ bod rgyal po'i rjes la 'phags pa rin po che bod khams
kyi sa'i cha la lung gtong rgya che/ chos lugs thams cad rang rang gi lugs kho na la spyad chog pa'i lung stsal/ bsgyur bsgyur ye ma mdzad/ 'chad nyan kyang mdzad cing sa
skya lugs gnyis kyis 'gran du med pa bzos/ slob ma bshad pa'i srol 'dzin shar nub gung gsum dang / bla ma grags pa 'od zer/ bla ma bkra shis dpal la sogs mang du byung /
gsung ngag legs par rdzogs pa zhang dkon mchog dpal dang / dge slong kun dga' blo gros gnyis las ma byung zhes grags so/ /de'i dbon sras dpal ldan bla ma dam pa mkhyen rab
sa paN dang mnyam/ gzhan theg chen chos kyi rgyal po sogs da lta'i bar du rim par byon pa'i chos kyi rje de dag gi ring lugs las ding sang gi bar du dpal ldan sa skya
pa zhes rgya bod hor gsum du khyab pa/ bshad pa'i bka'/ sgrub pa'i lung / nyams len thams cad dpyad pa gsum gyis dag pa 'di rnams byung ba yin zhing / de'i sngags kyi lugs
'dzin sa skya kun dga' rnam gnyis su grags pa dang / kun dga' rnam rgyal te/ rdo rje 'chang mngon sum pa de dag las ding sang ngor rdzong du bye ba dag yin/ sa skya pa
bying ngor par gyur to/ lo chen/ 'brog mi/ 'gos sogs kyis bde mchog bsgyur bshad mdzad kyang bshad rgyun med/ klog skya shes rab rtsegs kyis pham thing pa'i gcung la gsan/
de la mal gyos zhus/ slad kyi de nyid kyis bal por byon nas nA ro pa'i slob ma byang chub bzang po dang / ka na ka shrI'i slob ma bal po thugs rje chen po/ pham thing ba
dpon slob la nyan/ spu sreng lo tsA ba grags mchog shes rab/ de mar do'i lo chung yin pas bla ma gcig spu sreng lo chung zhes grags te/ des 'ja' lus byas so/ /mal gyo las
sa chen sogs dang / spu sreng lo chung nas dmar chos rgyal ba/ mnga' ris kyi ston pa dkon mchog 'bar/ des thur la'i mkhan po tshul khrims skyabs/ de la thang spel ba sogs
nas bu ston gyi bar du lo dril nag po sogs dar ro/ /mar do lugs kyang / des gze ba/ de'i slob ma khang gsar ba/ de la yang rtse ba/

bu ston/ mar do ni yar 'brog bla ngo'i rgyags su 'khrungs/ mtshan chos kyi dbang phyug paNDYi ta dang / rong zom dang / go rub lo tsA ba rnams la skad bslabs/ rgya gar du byon/
bal por mar pa tshur log pa mjal/ nA ro pa ti ra hu tir phebs pa yud cig mjal/ lho brag pa'i gsung bzhin nA ro pa'i slob ma ka na ka shrI/ pradznyyA rakShi ta/ kha che
byang chub bzang po/ pra mu ra badzwa rnams la bde mchog gi dbang rgyud man ngag legs par gsan/ paNDYi ta mang po bsten/ phyir bal por log dus bal po mched/ ka na ka shrI/
phyag na'ang mjal/ khyad par su ma ti kIrti la brten nas bde mchog gi skor tsho bsgyur/ bod du phebs nas mkhas pa rgya bsam/ de'i gze ba blo ldan/ khams kyi cog ro chos
rgyal/ lho'i la yag pa byang chub dngos grub sogs dang / sras nam mkha' 'od sogs mang po/ bshad bka'ang dar ro/ /phag mo'i skor ni de dang lo tsA ba blo ldan shes rab
kyis bsgyur/ dpyal 'byung gnas rgyal mtshan zhes pa nA ro pa dang smr-i ti'i slob ma yin/ des smr-i ti bod du phebs nas ra rdzi mdzad pa jo bo rnams la gser byin nas bslus/
smr-i ti la sku bsod skyes/ bzhugs par zhus kyang ma gsan khams su bzhud/ der 'gyur yang 'ga' mdzad/ mtshan brjod sgeg pa'i rdo rje lugs kyi bshad pa gnang / bshad rgyun
'di rngog la yod/ dpyal 'byung gnas rgyal mtshan gyi dbon se che nor rgyal bal por byon/ pham thing pa la btugs/ kye rdo rje nA ro lugs kyi bshad pa bskyangs/ de nas
thar lo'i bar du lo tsA ba mkhas pa mang du byon/ jo bo bod du byon dus smr-i ti dang dam nyams yin gsung / thar pa la yol ba btang ma gzigs par mdzad zer ba cal brgyugs
su zad do/ /gsang ba 'dus pa ni jo bo dang paNDYi ta A ka ra siddhi gnyis nas nag tsho/ des rong pa rgya sor pa/ des zhu lan pa/ des lha ri ston pa/ des ngor rje las brgyud
pa dang / khyad par rta nag phu'i sa'i cha khug pa zhes bya bar 'khrungs pa/ rus 'gos mtshan lha btsas/ des dang por zur pa'i slob ma byas pas las kho na bcol chos ma
bslabs pas 'brog mi'i thad du byon/ chos kyi 'brel tsam tshugs kyang rgyud nyan 'dod pa la gser khyer shog gsung / gser legs par 'grub pa dang bdag nyid rgya gar du 'gro
ba'i spobs pa skyes te rgya gar du byon/ paNDYi ta rnams la chos gsan pa'i tshe brtson 'grus ma bskyed na

'brog sdom de la ngo tsha bar yod gsungs nas 'bad pa chen po mdzad/ khong la bal po phan chad na paNDYi ta'i bla ma bdun cu dang / mkha' 'gro'i bla ma gnyis rnams yod/ de dag
las gtso bo ni bhangga la'i mngon shes can/ za hor gyi mkhas pa btsun mo can/ kong ka na'i rgyal bu sprin gyi shugs can/ rdo rje gdan gyi nag po dam tshig rdo rje/ jo
bo rje/ kha che grib brtan gyi mkhas pa tsandra rA hU la/ rgyal po'i khab kyi zhi ba bzang po/ bal po thugs rje chen po/ bal po rdzong gi na ba ku Ti pa/ nA ro pa'i slob
ma kha che dznyyA nA kA ra rnams so zer/ ngor rje/ klu byang / des tilli nA ro/ des ku sa li che ba/ des ku sa li chung ba/ des gser gling pa/ des piNDYo pa/ bsod snyoms
pa dang / mngon shes can dang / btsun mo can dang / dznyyA na A ka ra bzhi la bshad gsungs/ de bzhin chag chos rje dpal pa'i spyi rnam du'ang bgrangs so/ /lo tsA ba des gsang
ba 'dus pa rtsa 'grel/ dgyes rdor rgyud gsum 'grel pa/ bde mchog rgyud 'grel pa dang bcas pa/ rdo rje gdan bzhi bshad pa dang bcas pa/ ma hA ma yA sogs rgyud mang po
'grel pa dang bcas pa bsgyur/ mkhyen pa rgya chen po dang ldan pas mang du bshad/ slob ma'i mchog mang ra sengge rgyal mtshan/ brdog ge sa ra/ ngab mi byang chub rgyal mtshan/
lho pa rdo rje snying po/ gnyal pa mgar chos kyi rdo rje/ dbus pa sna drug de las deng sang gi bar du bshad pa'i rgyun snang ste/ bu ston mar 'gos chu bo gnyis 'gril
du bzhed la/ de nas brgyud pa tsong kha pa chen po bshad pa 'gos gtso bor mdzad pas/ da lta dge ldan pa rnams bshad pa 'gos kho na las byung ba 'dra zhig gleng ngo / /mar
'gos gnyis kas ye shes zhabs lugs kyang bshad/ gzhan 'dus pa bsgyur mkhan gnyos 'byung po/ phyag lo chos rje dpal sogs mang ngo / /gshin rje gshed skor rnams ni snye
nam snang yul du 'khrungs/ byis pa'i dus na lha mo re ma tis phu dung nang du bcug zla ba gnyis su rgyal khams bskor zhing / de nas ma la gtad/ rab tu byung zhing bsnyen
par rdzogs/ bal yul du byon/ bal po thugs rje chen po/ 'ba' ro phyag rdum sogs bsten/ nA ro pa nas pra dznyyA rakShi ta/ des bal po thugs rje chen po la gsungs/ de la rwa
los legs par gsan zhing mang du mkhyen pa na/ bde mchog rtsa rgyud/ sampu Ta/ rdo rje 'jigs byed

kyi skor/ gshed nag po'i skor/ gdong drug gi skor/ mtshan brjod sogs bsgyur/ de yang 'bre shes rab 'bar gyi gsungs nas/ bod du bsgyur ba'i chos la dge bshes rwa lo tsA ba'i
chos las zhe zhim pa med/ paNDYi ta mkhas pa'i dgongs pa lon cing / bod chos kyi bsres lhad med pas so gsungs/ de 'chad nyan mdzad/ 'jigs byed/ dgra nag gdong drug gsum
bshad pa'i slob ma nyis stong tsam yod par grags/ de dag las lha btsun sngon mo sogs che dgu /bshad pa'i rgyun khong rang gi dbon po rwa chos rab/ rwa ye shes sengge/ rwa
'bum seng / rje btsun rga lo yab sras rnams las brgyud de/ de ding sang 'jigs byed rwa lugs zhes g.yer che'o/ /rngog ston chos kyi rdo rje sambu Ta'i bshad pa de la gsan
no/ /dus kyi 'khor lo ni/ kha che zla ba mgon po bod du byon/ kha rag gnyos la babs/ 'grel pa dri ma med pa'i 'od bsgyur/ gser srang brgya brdzang bar chad pa la ma brdzangs
pas/ paNDYi ta ma mgu bar 'grel pa phyed las ma bsgyur/ 'gyur byed 'phro bsnams nas 'phan yul grab tu byon/ zhang ston chung bas bla mar bzung / 'bros lo tsA byas nas
yongs su rdzogs par bsgyur/ gnyos kyis zhang ston la khyod kyis nga'i bla ma phrog pa yin pas wa gseb tu yungs kar gtsang nge ba zhig bya yi zer ba la/ khro bo brgya yis
sdigs kyang mi 'jigs/ lha mo brgya yis 'dzum bstan kyang mi chags pa yin zer nas zhabs tog mdzad/ gnyos ston ye shes mchog la sogs la 'bul ba cher phul yang sod spor tsam
las ma gnang / 'phan yul grub tu sku 'khrungs pa sgom pa dkon mchog srung gi 'byor pa thams cad bsdus pas gser srang drug byung / de dang dar yug ske la btags te lus phul
nas zhabs tog mdzad/ ji ltar gsung ba bzhin bsgrubs pas gzhung man ngag ma lus pa gnang / de la sgro ston gnam la brtsegs kyis paNDYi ta rtsad chod nas gser srang bcu
gnyis dang rta nag po zhig phul zhabs tog yun ring por mdzad kyang so sor spong ba ma gtogs ma gnang / de dus dkon mchog srung la zhus kyang ma gnang / paNDYi ta rgya gar
du log nas shul du lo gsum/ yer par lo gsum ste drug la gzhung man ngag tshang bar zhus/ des gangs ti se'i 'brog pa rngam khrom pa dad pa rgyal po zhes bya ba'i sras grub
chen yu mo

la/ des de nyid kyi sras dharma shwa ra la/ des nam mkha' 'od/ des se mo che bar grags pa/ dharme shwa ra'i sras nam mkha' rgyal mtshan la/ des 'jam gsar la/ de la rong pa
rga los gsan/ 'di la 'bro'i 'gyur la brten pa dang / paNDYi ta dang sgom pa dkon mchog srung gi bar du lo tsA ba shes rab grags bcug kyang chog pas 'bro lugs zer/ rwa lugs
ni/ rwa rdo rje grags kyi dbon po chos rab kyi rwa lugs kyi chos skor mthar phyin/ dus kyi 'khor lo don du gnyer nas bal por byon/ paNDYi ta sa manta shrI la lo lnga zla
ba bcu zhag lngar bar ma chad par bsten rgyud dbang man ngag rdzogs par gsan/ paNDYi ta bod du spyan drangs/ rgyud 'grel bsgyur/ gser srang sum brgya phul/ gshegs skyel
yang skyi rong tshun mdzad/ des sras 'bum seng / des rong pa rga lo la/ 'di ni gtsang rong du 'khrungs/ dpal rga lo'i skye ba yin pas mtshan rga lor thogs/ kha che paN chen
dang mjal/ yab dang dpyal chos bzang bsten sbyangs pa rgya chen po mdzad/ 'od gsal chung na bzhugs te bsnyung / rgyal po'i bar chad thu bas zin/ thar par gshed dmar gyi
dbang zhus nas bar chad las grol/ gzhan yang sa paN/ 'jam gsar/ rwa 'bum seng / bi bhU ti tsandra dang khro lo sogs bsten/ dus kyi 'khor lo bshad pas man lung gu ru sogs
mkhas pa mang po thon/ 'phags pa rin po che dang chos phar zhu tshur zhu/ de'i sras shes rab sengge yab dang / bla ma dpyal pa dang / stag sde ba sengge rgyal mtshan sogs
las sde snod/ rgyud sde/ khyad par dus 'khor la mkhas pa chen por gyur gyi bar sbyangs te/ slob ma lo tsA ba yang bar pang gsum sogs mang po thon/ sras bla ma rdo rje
rgyal mtshan/ des yab la sogs pa las thos pa mthar phyin mdzad/ rgya nag tu rgyal pos gdan drangs/ thams cad dad par byas te grongs/ de la bu ston gyis gsan/ bu ston ni
'khrungs sa shab sgom gnas/ khro phur tshad ma'i skyes bu yang rtse ba sogs la gtugs/ grags par gyur la yab dang bcas te dbus gtsang la grwa skor mdzad pas/ pha ston pa bu
ston pa 'dug ces pas mtshan bu ston du grags/ zha lu'i 'chad nyan du bskos/ thar lo la sgra/ bla ma rdo rje rgyal mtshan la dus 'khor/ rgyang mkhar jo tsha'i 'phags 'od
yon tan rgya mtsho la 'phags yo ga dus gsum sogs te/ bla ma du ma las ngoms pa med pa'i

thos pa mdzad/ bod phrug gcig la thos pa che ba yin/ khro phu ba'i mdo'i 'chad nyan kyang der 'phos/ ding sang mdo rgyud sgra rig kun la lab lab byas chog pa 'di khong gi bka'
drin no/ /de la slob ma bsam gyis mi khyab pa byon pa las mchog gyur thugs sras lo tsA ba dpal ldan bla ma dam pa/ gong gsum pa dharma shrI sogs las dus kyi 'khor lo
mched de/ 'di khro phu ba'i khongs su gtogs la/ 'on kyang 'phrin las che bas bod rnams zha lu ba zhes lugs chen po logs pa zhig tu 'dren no/ /yang 'jam dbyangs gsar ma'i
slob ma kun mkhyen chos sku 'od zer/ de'i slob ma kun spangs thugs rje brtson 'grus/ 'dis jo nang btab/ de'i slob ma byang sems rgyal ba ye shes/ de la 'phags 'od yon tan
rgya mtsho dang mkhas btsun yon tan rgya mtsho gnyis byon pa'i dang pos bu ston/ gnyis pas jo nang pa'i bla ma mdzad/ de'i slob ma dol po ba ste mnga' ris smad dol po'i
ban tshang zhes par sku 'khrungs/ gzhon nu la skyi ston 'jam dbyangs grags pa la gtugs nas ka chen bzhi dang / dus 'khor rwa lugs la thos pa mdzad/ khong rong pa shes rab
sengga'i slob ma yin/ sa skyar sku gzhon nu la bka' bzhi'i bshad pa mdzad/ dbus gtsang du grwa skor mdzad pas ston pa bzang bar grags/ des bu ston ri phug na bzhugs dus
rtsod du byon pas/ bu ston gyis ma nus/ thal skad bton pas gzims khang gas zer ba'i gtam khungs gzhan na mi 'dug jo nang pa'i sgom ma rnams kyi nyams las so snyam mo/ /gzhan
yang bla ma mang po la gsan pa mdzad/ khyad par jo nang du mkhas btsun yon tan rgya mtsho la dus 'khor rgyud 'grel man ngag dang bcas pa gsan/ man ngag sku nyams su bzhes
pas/ dpe med pa'i myong ba 'khrungs/ jo nang gi gdan sa gzung / sku 'bum mthong grol chen mo bzhengs/ gzhan stong ston pa'i bstan bcos mang du mdzad/ 'chad nyan gyis
bstan pa la phan thogs rgya chen po byung ba'i slob ma kun spangs chos grags dpal bzang sogs thun mong ma yin pa dang / bu dol gnyis thun mong ba ma ti rnam gnyis dang /
mnga' ris pa phyogs las rnam rgyal/ nya dbon kun dga' dpal de gsum phyis jo nang pa shas che/ de dag sogs mkhas shing yan lag drug gi rnal 'byor lhur len pa mang pos dbus
gtsang mnga' ris khams khyab par mdzad do/ /dus kyi 'khor

lo de las mched pa rnams la jo lugs su grags so/ /dus 'khor lugs gzhan ni/ dus zhabs pa'i slob ma shrI bha dra bo dhis/ gyi jo zla ba'i 'od zer/ des dus 'khor gyi bshad pa
yun ring po mdzad kyang / slob ma dus 'khor shes pa bzhi las ma byung / de dag gis bshad ka ma zin/ dA na shrI'i slob ma rma dge blo/ mda' 'od blo snying / byang she sogs
kyis bshad ka ma tshugs/ a bhya'i slob ma khe gad 'khor lo grags/ rga lo/ ro lings lo tsA/ steng pa lo tsA sogs kyis bshad ka ma tshugs/ se los rtsa mi lo tsA ba sangs rgyas
grags la zhus nas gnyos 'od la gnang / de nas rim gyis brgyud de rtsa mi lugs kyi bshad ka byung / de ltar dus kyi 'khor lor 'gyur mi gcig pa nyi shu rtsa lnga tsam
yod la bod du dar bar gyur to/ /rtsa mi lo tsA ba 'di 'khrungs yul mi nyag gi phu rtsa mi shing mi ba yin pas mtshan de ltar thogs/ rdo rje gdan pa chen po'i slob ma/ gdan
pa chung ba dang phar zhu tshur zhu/ bod mi rgya gar du phyin pa la 'phrin las che/ rga lo gzhon nu dpal yang rgya gar du grub thob kyi grags pa thon/ bod du chos skyong
phyag bzhi'i skor la khong dang steng lo/ khe gad rnams sku drin che/ bo dong rin rtse'i slob ma stag sde pa sengge rgyal mtshan/ de la mkhas pa shong sku mched dang dpang
los gtugs pa shong ston ni/ sbyin lung shar kha'i bong ra zhes par 'khrungs mtshan rdo rje rgyal mtshan/ stag sde par phar tshad mngon pa/ dus 'khor 'gro lugs gsan/ u
rgyan pa'i gcen po go lung pa mdo sde dpal rgyal mtshan la'ang dus 'khor sogs sngags mang du gsan zhing / bla ma 'phags pa bod du byon pa na/ bstod pa tshigs su bcad pa
tshig rgyan gyis mdzes pa phul/ lo tsA slob tu 'gro bar zhus pas/ de lta bu'i blo skye ba bzang / gzhung lugs gsar pa bsgyur nus pa 'ong bar dka' ste/ paNDYi ta la slob gnyer
dri gtugs legs par gyis/ kho bo kyang chos rje bsten yun thung pas sdeb sbyor me tog gi chun po dang / tshig gter la sogs pa tshul bzhin du mi shes par snang bas/ 'di
dag shes pa zhig ci nas kyang gyis shig de dag gi dpe dang gser srang lnga/ dar yug bcu rnams gnang / bal yul du byon nas paNDYi ta lakShIM la sogs pa bsten te/ rig pa'i
gnas chung ba lnga la sbyangs/ khyad par sgra rig phul du phyin/ sa skyar byon dus 'khor 'grel pa dang bcas pa'i 'gyur mdzad/

de la 'phags pa rin po ches kyang bsngags bsngags mdzad/ dpag bsam 'khri shing la gzhi 'gyur sgra snyan dngags ming gi mngon brjod rnams kyi srol legs par btsugs/ rang gi gcung
blo brtan la'ang legs par bslabs shing / lo tsA ba mchog ldan sogs slob ma legs par thon/ 'di sku mched gnyis kas grub thob chen po u rgyan pa'i spyan sngar gdams pa
mang du gsan te/ khrid chen brgyad bsnyen sgrub sogs la zin bris mdzad/ gcen bal por byon nas gshegs/ dpang lo gyam du 'khrungs/ yum snga mor grongs nas lug gi 'o mas gsos/
dbu skra rgod tshang pa'i gdan sa rgyal sras byang gling pa la bcad/ de ni sengge dgu tshar gyi sengge shes rab yin/ de dang u rgyan pa la'ang chos mang po gsan/ mkhan
po gser khang pa las dge tshul mdzad de mdo rtsa bslabs/ de nas stag sde pa las sngags mtshan nyid/ khyad par dus 'khor gsan/ bcu dgu bzhes pa'i tshe stag sde pa gshegs
nas/ lo tsA ba mchog ldan la gtugs te/ ka tsan snyan dngags mngon brjod sogs mkhas par bslabs/ gzhung de dag 'gyur mdzad/ bal por lan bdun byon/ bo dong e'i gdan sa mdzad/
bu dol gnyis/ dpal ldan bla ma dam pa sogs kyi zhabs la btud/ de nang nas bu ston mkhas pa chen por gzigs nas/ rang gi dbon po lo chen byang chub rtse mo khong la sbyar
te/ khyod rang dang mnyam pa zhig bzos gsung / byang rtses bu las sgra tshad dus 'khor sogs mkhas par bslabs/ 'di'i slob ma lo tsA ba nam mkha' bzang po/ de'i slob ma sgra
pa thugs rje dpal te/ sgra snyan dngags la sku drin che'o/ /byang rtse'i dbon po lo chen grags pa/ byang rtse dang lo grags gnyis ka sngags la bu'i brgyud 'dzin rang
yin/ de'i dbon bo dong pa chos kyi rgyal mtshan/ paN chen phyogs las rnam rgyal du grags pa mkhas pa'i dbang po dbyangs can mas dngos su byin gyis brlabs pas mkhyen pa la
mtha' med/ de kho na nyid 'dus pa zhes bya ba'i bstan bcos brtsams/ bod du bstan bcos brtsams pa la 'di mang / 'di las bo dong pa zhes bya ba'i lugs byung ngo / /gzhan phyis
paN chen nags kyi rin chen bod du byon/ dus kyi 'khor lo la sogs pa gnang ba'i slob ma/ grags pa 'byung gnas/ bdag po kun dga' legs pa/ 'gos gzhon nu dpal/ byams gling
pa bsod nams rnam rgyal/ khrus khang lo

tsA ba sogs mang la/ byang chub sems dpa'i rgyud 'grel gsum/ dpe med 'tsho'i sbyor drug bde phag gi man ngag gnang bas ji snyed pa'i mkhyen pa shar ba ni rgyal dbang chos rje'o/
/pha dam pa sangs rgyas kyis/ dang po tsa ri'i rong 'bri thad nas thon te tsa rir re ma ti la rkang mgyogs gsan te/ kong yul khams su byon te slar log gnyis pa kha
che nas byon/ gsum pa bal po nas/ bzhi pa mtsho sna'i sha 'ug stag sgo nas gnyal du byon nas/ lnga pa bod nas rgya nag slar bod du phebs pa yin/ des slob ma dpag tu med par
smin par mdzad kyang grags che ba zhi byed brgyud pa snga phyi bar gsum/ snga ma kha che dznyyA na gu la/ de od po lo tsA bas bsgyur/ brgyud pa bar pa/ rma/ so/ skam gsum/
dam pas gnyal nas yar stod du phebs/ rma dang mjal te/ de yar stod skyer snar rma smon lam zhes pa'i sras su 'khrungs/ mtshan chos kyi shes rab/ yab la padma dbang chen/
spyod phyogs/ dbu ma do ha sogs bslabs/ bcu dgu pa la khong khams ma bde bar rang gi khang thog tu bzhugs pa'i tshe/ a tsa ra nag po ras rkyang phrag la bkal ba zhig
byung ba sgo'ang ma bstan par mkhyen te nang du byon byin brlabs mdzad pa tsam gyis bsnyun dengs/ phyag rgya chen po btab pas rma la nyams rtogs khyad par can skyes/ zhag
bco brgyad song ba dang dam pa byon 'phan yul du shog gsung / bsgoms pas drod kha rnyed de so chung ba khrid nas 'phan yul du byon gdam ngag tshar/ bsgrub pa mdzad bu chen
lnga sogs byung / so ni yar stod ra me nang mi rnams sprad de 'ongs/ bu spun gnyis yod pa'i pho bo gzugs chung bas so chung / nu bo gzugs ring pas so ring zer/ der rma'i
phyag phyir khrid nas dam pa mjal/ rma log nas yun ring du bsten gdam ngag che/ de'i slob ma sgom chen slon lam 'bar sogs so/ /skam gra pa'i slob ma phar phyin shes pa
skran nad kyi zin pa zhig dam pa spyan drangs/ tshogs pa'i gseb tu brda'i ngo sprod cig mdzad pas/ skam nges shes skyes nas/ mi mang gi gseb tu re 'phangs snyam pa dang
/ dam pa'i zhal nas brda mig can gyis mthong ba yin/ mig med kyis mi mthong gsung ba bzhin gzhan go ba mi gda'/ gdam ngag rdzogs/ nad las grol/ rtogs pa shar/ slob ma bskyangs
so/ /brgyud pa phyi ma la dam pa ding rir byon/ der slob ma bskyangs pa'i mchog shar na dam pa

phyar chen/ lho na badzwa kro dha/ nub na phyar chung / byang na byang chub sems dpa' kun dga' rnams las/ kun dga' sras thams cad kyi gtso bo yin/ ding ri'i shar phyogs tsha
gud du 'khrungs/ skye ba lngar dam pas rjes su bzung ba/ sku tshe 'di la de'i gdam ngag gi mdzod/ de'i slob ma pa tshab sgom pa 'phan yul ba yin no/ /de'i slob ma rgyal
ba te ne/ de'i slob ma rog shes rab sengge/ zhig po nyi ma sengge gnyis las mched de/ zhi byed la gces pa'i lugs 'dzin mang por byung ba yin no/ /dam pas bal po nas byon
res gtsang du skyo bsod nams bla ma dang / sma ra ser po la spyod yul gyi gdams pa gnang / dang pos ma gcig lab sgron/ de gzhon nu nas grwa pa mngon shes la rab tu byung
/ de'i bla mchod byas sher phyin klog pas stong pa nyid gsha' mar go dam pa dang mjal/ 'dam bur klog la byon pas/ cer grong pa thod pa bha dra bya ba dang 'dus pas bza'
mir song / kong por byon/ de nas g.yer phebs/ gangs par spel gcig mar sbas snying po grub pa/ grub chung yang grub gsum/ sras mo gnyis 'khrungs/ skyo bsod nams bla ma khams
nas log pa'i lam du sgyu 'phrul gyi dbang gsan/ dbang gral du rtogs pa shar/ spyod kyi gdams pa gsan/ gdul byar gyur pa la gdam ngag bshad/ phyis zangs ri khang dmar gyi
phug par bzhugs/ gcod kyi gdams pas bod gang bar byas/ slob ma mchog bzhi la/ yar stod nas snyags pa rgyal mtshan/ yar smad nas an ston rin chen dpal/ bar na 'dreng jo
sras/ shung bu lo tsA ba zer/ gzhan yang mang ngo / /sras snying po grub pa rjes su bzung bas 'khrul zhig chen po zhig byung / de la sras tshe dbang / khu byug rdor grags/
kham bu ya le bzhi/ che ba'i sras rgyal ba ston gzungs/ thod smyon bsam 'grub skye med 'od gsal lo/ /thod smyon bsam 'grub la mdze byung / sham po gangs la bsgrub pa mdzad
mdze thon/ grub thob tu grags/ slob ma pho mo nyi shu rtsa gcig sras mo grub thob bco brgyad byon zhes grags te/ de dag las mang du mched pa ni mo spyod/ yar klungs
kyi sma ra ser pos nyams su blangs/ 'gres khar rang gi nye gnas smyon pa be ro la bshad par gnang / des ce ston dang sum ston gnyis la gnang / ce ston gyis gnyen ston/ sum
ston gyis skal ldan sras mo/ des

gtsang ston/ shes gnyen ston sogs las mched pa la pho spyod ces grags so/ /de lta bu'i spyod yul pa rnams zhi byed du rtogs kyang lugs tha dad du bye'o// // ! dpal nA ro pa'i
lcam ni gu ma'i lugs bod du byung ba ni/ yul snye mor mang su rus khyung po/ btsas ma thag tu rgya gar gyi grub thob a mo gha badzwa gyis lung bstan pa/ gzhon nu la klog
dang bon/ rdzogs chen sems sde bslabs/ stod lung sho ma rar kong ni ru pa'i chos ma lus pa gsan/ de nas gser mang po bsnams nas bal por paNDYi ta su ma ti las lo tsA bslabs/
kri yog gi chos gsan/ a tu lya badzwa gyis grogs mdzad/ rdo rje gdan pa mjal/ dge tshul mdzad/ de nas shrI bha dra sa dznyyA na/ bai ro tsa na/ kha che dgon pa ba/
mai tri pa'i slob ma zhing gi rdo rje/ mi mnyam rdo rje/ rin chen rdo rje gsum/ de wi ko Ta DA ki ma ka na shrI/ bram ze ratna pha la rnams la gsang sngags kyi chos mang
du gsan/ bod du byon/ gu lang gi gser kha rdol ba dang thug gser mang po byung bas slar bal por byon/ pham thing pa la bde mchog nA lendrar nA ro pa'i slob ma dA chen po/
mai tri pa'i slob ma na treng ka ba sogs mang du bsten/ lhag par mai tri pa dang mjal/ de'i tshe rdo rje 'chang dngos la thug pa su yod dris pas/ nA ro pa'i lcam ni gu
ma zhes bya ba yod/ de 'ja' lus brnyes pas su rung gis mi mthong / so sa gling gi dur khrod du mkha' 'gro ma'i tshogs dpon la 'byon pas sems dag na der mthong srid zer/ so
sa gling du byon/ na mo buddhA ya'i gsol ba btab pas ta la bdun srid tsam gyi nam mkha' la mkha' 'gro ma sku mdog smug nag rus pas brgyan pa/ phyag na kha TsAM ga dang
thod pa bsnams pa gcig dang du ma la sogs pa'i gzugs ston pa zhig mthong nas/ ni gu ma yin par nges te phyag dang skor ba byas/ yang dag pa'i gdams pa zhu 'tshal zhus pas/
nga ni sha za'i DA ki yin gsung / yang btud de zhus pas/ gsang sngags kyi gdams pa zhu na gser dgos/ srang lnga brgya phul bas nags su gtor/ sha za'i mkha' 'gro ma yin
nam snyam du the tshom zos/ spyan nam mkha' la gzigs nas mkha' 'gro ma mang po 'dus nas dkyil 'khor sprul/ der sgyu lus rmi lam gyi dbang bskur gnang / mkha' 'gro mas gser
gyi ri bo'i khar bzhag der rmi lam du chos drug tshar gcig

dngos su tshar gsum/ rdo rje'i tshig rkang / sgyu ma lam rim/ gzhan yang rgyud sgrub thabs mang po gsungs/ brgyud pa bdun rdzogs pa'i bar du chig brgyud gyis/ ngas byin gyis
rlob cing lung yang ston gsungs/ de nas sbas pa'i rnal 'byor pa dang / bi rU pa'i slob ma mkha' 'gro ma su kha siddhi mjal/ khyod nas brgyud pa rnams la'ang ngas sku dngos
su ston cing byin gyis rlob bo gsungs/ tshur byon glang ri thang pa la bsnyen par rdzogs/ 'phan yul 'jog por 'chad dkar dgon pa btab/ der ri nag po'i khong seng gi rnal
'byor pa rA hu la gupta badzwa byon/ rgyud sde lnga'i dbang sogs mang du gsan/ de nas shangs su byon lo gsum gyi nang du zhong zhong la sogs pa'i dgon gnas btab/ de'i
slob ma rme'u ston pa/ g.yor po rgya mo che/ rdul ston rin dbang / la stod pa dkon mchog khar/ rmog cog pa/ zhang sgom chos seng yin/ rmog cog pa dang por de nyid dang /
phyis sgam po par gtugs nas phyag rgya chen po'i rtogs pa shar ba yin/ de'i slob ma 'khrungs yul stod lung rnam pa/ gdung rus 'bal/ skyer sgang par grags/ rmog cog pa las
khyung po'i chos yongs su rdzogs pa gsan/ de'i slob ma sangs rgyas gnyan ston chos kyi shes rab/ 'khrungs yul yol gyi mda'/ gdung rus gnyan/ skyer sgang pa las gdam ngag
rdzogs par thob/ de'i slob ma sangs rgyas ston pa bsil mar bon gyi brgyud du 'khrungs/ sangs rgyas gnyan ston la thug de yan la brgyud pa rin chen bdun brgyud zer/ de la
mkhas grub bshangs ston dang / mkhas btsun gzhon nu grub gnyis/ dang po las 'jag pa dang / gnyis pas pa snam bsam sdings btab pas 'jag bsam gnyis su gyes la/ shangs pa bka'
brgyud ces grags so/ /yang jo bo mai tri pa'i slob ma rnams las phyag rgya chen po bod du 'gyur ba la snga phyi bar gsum/ snga ma kong ni ru pa las brgyud pa ste/ de'ang
mai tri pa'i slob ma ka ro pa/ de'i slob ma mchog tu gyur pa ni ru pa ta'i rnal 'byor pa/ de bla ma dang mkha' 'gros lung bstan pas bod du byon pa'i lam bgres ches nas
bal por kong chung pa 'das pa'i ro la grong 'jug mdzad pa yin/ zangs gling pa'i paNDYi ta'i cha byed du byas nas byon pas zangs gling pa byon par grags/ bar pa la stod
smad gnyis las

stod 'gyur/ rgya gar phyag na 'brog jo sras kyis spyan drangs/ gtsang gi chu sgor bzhugs nas lha rje gtsang shod pa sogs bod ston chen po sum cu la gdams pa phyi ma u su te
bal po skye med du grags pa la/ slob ma sgom ka ba bzhi/ gdung drug yor po ba'i bu gsum/ dmag pa sgang pa la sogs pa'o/ /phyi 'gyur mnga' ris pa nag po sher dang skyis rgya
gar du byon nas phyag na sku bgres khar thug phyir log bod du dar ba rnams so/ /de ltar nyan bshad yod pa rags rim ste/ gzhan lo tsA ba dang paNDYi ta du mas bsgyur bshad
mdzad pa dpag tu ma mchis so/ /mdo sde lung rgyun rnams gro lung pa chen pos bskul nas steng pa lo tsA bas rgya gar nas btsal ba dang / phyis 'phags pa rin po ches thugs
rtsol mdzad pas bka' 'gyur ro cog gi lung rgyun yid ches pa 'di byung ngo // // ! gangs can 'dir rdo rje theg pa'i bshad pa dang sgrub pa thams cad kyi sgo nas bstan
pa'i bdag por 'jog 'os pa ni rje btsun mar pa lho brag pa ste/ 'khrungs yul lho brag chu khyer/ gdung mar pa/ yab dbang phyug 'od zer dang / yum skal ldan skyid gnyis la
lcam sring lnga yod pa'i lnga tshigs pa/ gzhon nu nas bri klog mkhas par mkhyen/ shin tu gdug rtsub che bas shed bye re nas yab yum gyis ka ca mang du bskur te dgung lo
bcu gnyis lon pa na chos la brdzangs pa ste/ lo bcu gnyis lon nas chos dang phrad/ de sngon sbyangs kyi bag chags sad pa 'dra/ der bla ma su grags che ba rtsad bcad pas/
de'i dus 'brog mi lo tsA ba skad che bar 'dug nas/ mang mkhar du byon myu gu lung gi dgon par mjal/ phyag rten kyang che bar byas/ chos sgor zhugs sgra skad lo tsA mkhas
pa'i tshad du bslabs te/ dpal myu gu lung gi dgon par phyin/ /sgra bsgyur 'brog mi lo tsA la/ /sgra thad klog skad kyi yig tshad bslabs/ /khong bka' drin mi chung che bar
'khums/ /der gsang sngags kyi chos 'dod kyang yon che la bka' dog pas ma thob ste/ dpal myu gu lung gi dgon pa ru/ /gsang sngags chos kyi mu ge la/ /sems yi dwags byed cing
lo gsum bsdad/ /de nas rgya gar du 'gro ba'i spobs pa skyes te/ yul nas ka ca blangs gser du bsgyur/ sngar gyi ka ca rnams stag ris su gser du btsongs/ der zla bo ma
'byor bar zhag 'ga' bsdad/ sgyer phu'i klog skya chen po de stag sde mig mang su

slob ma gcig gis spyan drangs/ 'bul ba mang po byung ba bsnams te slar log 'gro ba'i zla la byon pas/ dge bshes des shin tu bkur sti che bar mdzad sgyer phu tshun bsdebs jo
bo de la nga lho bal du lo tsA slob tu 'gro rgyu yin/ da res khyod kyi thugs la btags/ tshe'i bar chad ma byung na phyis 'bab sa'ang zhu dgos byas pas/ nga rgas pas phrad
mi 'ong / bu 'di kun la byed 'jug pas cis kyang byon zhig gsung / rdzong pa'ang mdzad/ mang yul du byon/ der gnyos 'byung po dang phrad de khong dang bsdebs nas byon pas/
bdag bal yul gyi lam du zhugs tsa na/ /gcan 'phrang chu la thar dus med/ /nags 'thug po zhig la thon dus med/ /lam ring po zhig la bgrod dus med/ /lam de kun gyi bde dog
mthong tsa na/ /bya dgung la 'phur ba gshog pa 'dar/ /'on kyang ngal dub bya rin mchog /yul lha las babs pa'i bal po mthong / /phyi 'dod yon lta bas chog mi shes/ /mi
'dod khams kyi lha phran yin nam snyam/ /der lo gsum tshad pa la 'dris su bcug de'i ring la byin rlabs can gyi bal po pham mthing pas rnam rgyal dbang po'i sde la gsan pa'i
gdan bzhi'i bshad pa gsan/ sgra dang tshad ma gso ba la zhar chos mdzad/ de nas b.ratal zhugs spyod pa penda pa chen po des rgya gar du khrid/ de nas rgya gar 'gro tsa
na/ /mtha' 'khob kyi jag pa shi skyid la/ /srog ci bder thon pa cung ma bsams/ /gcan gzan gyi ngar skad thos tsa na/ /yid brtan par phyin kyang gom tshugs 'khyor/ /lam de
kun gyi bde dog bshad tsa na/ /dus da lta dran yang glo snying 'dar/ /chu grags pa can gyi ganggA brgal/ /'on kyang bka' ba spyad rin chog /yul dbus 'gyur 'chang gi bkod
pa mthong / /dpal rdo rje gdan gyis sna drangs nas/ /rten khyad par can la mchod pa byas/ /der bi kra ma shI lar slebs/ dge tshul shes rab sengge dang mjal/ da lta bla
ma rgya gar shar phyogs su byon nas ma bzhugs zhag shas ngal gsos gsungs/ der pho nya byung nas bla ma yang dgon par phebs grub/ khyod kyi der bod kyi slob gnyer ba zhig
kyang yod 'dug pa khrid shog gsungs te shar phyogs su byon/ ljongs me tog rgyas pa ri bo gser gling gi dgon par dpal nA ro pa dang mjal/ der tshogs dang mchod pa gu lang
gser gyi maNDYal phul nas chos gnang

dgos zhus pas zhal gyis bzhes/ thog mar dgyes rdor gyi dbang gnang bar tshugs/ der bla mas dgyes rdor lha dgu'i dkyil 'khor mngon sum du sprul nas lo tsA ba khyod dbang lha
la zhu'am nga la zhu gsungs/ lha la dbang dngos su thob na ya mtshan snyam dbang lha la zhu/ rgyud gdam ngag bla ma rang la zhu zhus pas/ de thugs kar bsdus nas/ byin rlabs
kyi rtsa ba bla ma yin pa la/ khyod kyis bla ma las yi dam lhag snyam 'dems pas khyed la mi brgyud kyi phan mi thogs/ chos brgyud chu bo'i gzhung lta bu 'byung gsungs
lung bstan/ dbang dus der mthong lam gyi rtogs pa rgyud la 'khrungs/ theg chen gyi sa dang po non te/ ma skal ba bzang mos rjes gnang ba/ /byin rlabs kyi chu rgyun ma chad
pas/ /dbang bzhi'i don la ngo sprod mdzad/ /zag pa med pa'i ting nge 'dzin skyes/ /zhag bdun bar du brtan pa thob/ /srog rtsol 'pho ba nyi zla gnyis/ /g.yo med nam mkha'i
khyim du bcug /rang byung lhan cig skyes pa'i nyams/ /bde gsal mi rtog khong nas shar/ /bag chags gnyis kyi 'khrul pa de/ /'od gsal lam gyi ngo bor rtogs/ /yid kyi g.yo
ba gzung 'dzin gnyis/ /spros bral chos kyi dbyings su bstim/ /phyi snang ba sgyu ma'i 'khrul 'khor 'di/ /skye med bde ba chen por rtogs/ /nang 'dzin pa yid kyi rnam shes
'di/ /sngar 'dris mdza' bo phrad pa bzhin/ /sems nyid rang ngo rang gis shes/ /lkugs pas rmi lam rmis pa bzhin/ /brjod du med pa'i don cig rtogs/ /gzhon nus bde ba myong
ba bzhin/ /smra ru med pa'i nyams shig shar/ /dang / ljongs me tog rgyas pa'i dgon pa der/ /dbang bzhi'i chu bo rdzogs par bskur/ /zhes pas so/ /de nas dbus dang kha cher
byon/ khyad par puShpa ha rir bzhugs nas/ dgyes rdor rgyud gsum gyi bshad pa/ dbang lung man ngag bsre 'pho gnad kyi mtshams sbyor/ bka' srung gur dud sol dang bcas pa
gnang ste/ gnas ngo mtshar mkha' 'gros lung bstan pa/ /sa byang phyogs kha che'i yul du phyin/ /dpal puShpa ha ri'i dgon pa der/ /sgo srung gi nA ro paN chen la/ /rgyud
zab mo dgyes pa'i rdo rje zhus/ /bsre 'pho gnad kyi mtshams sbyor thob/ /khyad par gtum mo las rgya zhus/ /chos skyong dud sol lha mo thob/ /der bar zhig la gnyos dang phrad/
/dgyes rdor

la chos skad byas pas mar pa rgyal/ /pha rgyud gsang ba 'dus pa zhes bya ba rlung sbar 'dzin du bya ba de dgos zer nas de la lan 'debs rgyu ma byung / log nas bla ma la zhus
pas/ nub tu la kShe tra'i dgon pa na paNDYi ta ye shes snying po bya ba pha rgyud kyi bdag po zhig bzhugs der song gsung / phyin pa'i lam du chu mi zan dug gi chu brgal
na sha lpags zul bshus 'gro ba zhig yod pa la de'i 'gram na yul chung zhig 'dug pa'i mi la rngan pa byin pas/ nags gseb nas shing lo zhig blangs/ de btags te lus la byugs
nas da brgal bas chog zer/ brgal bas sbrul bzhin shun pa brjes/ gzhan skyon ma byung / der ye shes snying po dang mjal gsang ba 'dus pa 'phags lugs rgyud 'grel pa dbang
man ngag dang bcas pa zhus te/ chu mi zan dug gi chu la brgal/ /lus dug sbrul bzhin du shun pa brjes/ /srog dor bar phangs so chos la bsams/ /nub la kShe tra yi dgon pa
ru/ /dpal ye shes snying po'i zhabs la gtugs/ /pha rgyud gsang ba 'dus pa nyan/ /sgyu lus 'od gsal gyi gdam ngag thob/ /lam rim pa lnga yi don la bslabs/ /de nas tshur log
bla ma'i drung du kha che paNDYi ta chen po A ka ra siddhi byon nas gsang 'dus zhu ba dang 'grig gsol ba btab pas dus la bab pa yin gsungs gnang bas bshad pa la khyad med/
man ngag zab pa tsam byung bas/ bla ma rang gi mkhyen bzhin du bdag de nas phar gtong ba zhus pas/ khong la gsang 'dus kyi bka' babs pa yin gsung / der gnyos dang phrad
chos skad byas pas rgyal/ khong nas ma rgyud mahA ma yA bya ba dgos zer/ bla ma la zhus pas/ bla ma'i zhal nas lho dug mtsho'i gling na paNDYi ta zhi ba bzang po bya ba
ma rgyud kyi bdag po zhig bzhugs/ der song gsungs lam 'jigs pa che bas bar chad mi 'byung ba'i byin brlabs mdzad de byon pas ha la pa Ta dug mtsho khol ba'i gling gi do
ri la btsal bas nyi ma'i dgung la smag rum mun pa 'thibs/ dmod btsugs nas gsol ba btab pas mun pa sangs/ rje btsun dang mjal/ der pho nya dang phrad dam gsungs/ stag gzig
'dra las gzhan su dang yang ma phrad zhus pas/ de ka yin mod gsung / der tshogs dang gser gyi maNDYal phul/ mahA ma yA'i rgyud dbang sgrub thabs rnal 'byor gsum la sogs
pa'i man ngag kun gnang ste/ lho dug mtsho khol ma'i gling du phyin/ /dus nyi ma'i

dgung la smag rum 'thibs/ /lam da ci gsal ba da lta stor/ /srog yal bar bor nas rje btsun btsal/ /dpal zhi ba bzang po dngos dang mjal/ /ma rgyud ma hA ma yA thob/ /dbyibs
rnal 'byor gsum gyi don la bslabs/ /sgyu ma gsum 'khyud kyi gdam ngag thob/ /tshur log bla ma nyid kyis snga ma las bshad pa rgyas tsam gzhan khyad med pa zhig gnang / de
nas gnyos dang phrad/ chos skad byas pas khong la lab rgyu ma byung / khyod kyis mahA ma yA su la bslabs zer/ ngas bla ma thar pa'i lam ston la bslabs/ de gar bzhugs/ grong
khyer ser skya na'o byas/ de bla ma la zhus pas gsang mi dgos khos bgrod par mi nus gsung / der rje btsun mai tri pa'i snyan pa gsan pa dang / bla mas kyang gnang ste
rgya gar shar phyogs su byon/ ri bo me ltar 'bar ba'i dur khrod dngos grub can gyi dgon par mnga' bdag mai tri pa dang mjal/ thugs rjes lhag par gzung / mtshan brjod gsan/
snying po skor gyi gdam ngag rnams gnang / des sgom pa'i lam la bogs phyung ste/ shes rab kyi pha rol tu phyin pa ji lta ba rtogs/ sa drug pa brnyes/ shar dngos grub kyi
chu bo ganggA brgal/ /ri rab tu 'khrugs pa'i dur khrod kyi/ /dngos grub can gyi dgon pa ru/ /rje mnga' bdag mai tri'i zhabs la btugs/ /rgyud zab mo bstod pa glur blangs
thos/ /chos phyag rgya che la rtogs pa bskyangs/ /sems dngos po'i bzhugs tshul gtan la phab/ /der char zim pa zhig byung nas bla ma gyang sna breng nge zhig na char yibs
byed cing bzhugs pas/ lha khang zhig gi bya 'dabs kyi kha na bud med cig bya brun 'phyag gi 'dug bud med de'i phyags ma shod du lhung bas phar cer tshur cer bltas nas mi
med pa 'dra bas steng nas lag pa nar byas nas phyags ma blangs song / su yin bltas pas jo bo mai tri pa'i mu dra yin/ chu shing gi snye ma can bya ba de 'dug de mkha' 'gro
mar go nas/ de rang du gser gyi maNDYal phul nas bdag rjes su gzung 'tshal zhus pas/ gsang gdan le'u dang po'i dbang bskur/ yum bka' dang rdzogs rim chu shing gi me tog
gsang gdan gyi bshad pa byung / de nas log nas nA ro pa'i spyan snga na bzhugs pa'i tshe/ khrus mdzad pas srung 'khor khwa tas khyer ba rje btsun nA ro pas sdigs mdzub
mdzad pas khwa ta sa la lhung / slar bzhes de dang dus mtshungs par rgya tshad theng gsum grongs pa la thug pa byung / drag

nas bla mas so sa gling gi dur khrod na mkha' 'gro ma bzhugs pas der song la gdan bzhi zhus gsung / der byon rnal 'byor ma mi rus kyi rgyan cha can dang mjal/ 'di nA ro pa'i
lcam ni gu mar grags pa de kha yin/ der gdan bzhi gsan/ 'di la gdan bzhi ka'i bshad pa byung / log nas bla mas gnang / tshig ches rgyas pa don khyad med par byung gzhan
yang dpal singga li pa sogs bsten/ rgyud man ngag mtha' dag zhig gsan te/ rje nA ro chen pos sna drangs pa'i/ /grub thob bla ma rnams dang mjal/ /spyir rgyud sde bzhi la
nyan bshad byas/ /khyad par ma rgyud mtha' dag bslabs/ /pha rgyud gsang ba 'dus pa thob/ /dang / lar dur khrod nyul ba'i rnal 'byor pa/ /shing drung gnas pa'i ku sa li/
/yongs su ma grags 'ga' yod de/ /rdzogs rim kha 'thor mang du zhus/ /ngo mtshar can gyi sgrub thabs dang / /phran tshegs gdam ngag rtsis las 'das/ /chos 'brel ba tsam gyi
bla ma mang / /dpal singga li pas sna drangs nas/ /mngon shes rig pa mnga' brnyes shing / /snang ba 'gyur nges bcu gsum bzhugs/ /dang / chos smon lam gyi 'brel pa bcu gsum
dang / /khyad par grub thob zhal lnga bzhugs/ /rje 'gran gyi do med rnam gnyis te/ /gtso bo paN chen nA ro pa/ /de 'og rgyal sras mai tri pa/ /der dpe rnams la gzhi 'gyur
mdzad/ bla ma rnams la zhus te gtan la phab bo/ /de nas gser yang zad tshur byon pas gnyos kyi 'tsho chas kyang 'dzad nas log 'ong ba dang 'grigs nas bsdebs byon pa na/
gnyos kyi bsam pa la/ gser nga mang rung chos kho mkhas par 'dug bsam/ ngan zhugs te/ khong la khur tsa 'khur ba'i a tsa ra 'dug nas de la bslabs/ lo tsA ba bya ba khres
po 'khur nas phyin na mi'i mthong mi 'byung / dpe 'di la khol zer nan che bas dpe khres a tsa ra la gtad pas/ des gangga'i dbus su chu la shor skad byas te bskyur/ chu
khar a tsa ra bzung nas rgyal po la gtug byas pas/ gnyos kyis bslabs pa dang rngan pa byin pa zhib par bshad byung / der gnyos la khrel 'ded tsam mdzad/ myur du rgya gar
la log pa'i thugs dam mdzad de/ bal po'i mtha' 'khob tu sho gam pas bskyil/ de dus sa ra has mnal lam du byin gyis brlabs/ do ha rdo rje'i mgur stsal/ bal po nas rim gyis
bod du phyags phebs/ der sgyer

phu klog skya chen po gshegs/ de'i sras po shes rab brtsegs kyis zhabs nas bteg thog mar mahA ma yA'i chos btsugs/ rim gyis yul du byon/ lho la yag gi ba rang lba ba can sogs
'dus/ dpe med kyang gdam ngag rnams thugs la byang bar bzhugs pas 'chad nyan smar bar byung / de nas slar byang nam ra'i gser kha rdol ba dang thugs gser mang du rnyed
nas rgya gar du byon/ bla ma rnams la btang rag gi maNDYal tshogs dang mchod pas mnyes par byas te/ sngar ma gsan pa rnams gsan pa dang gsan pa rnams kyi dpe bod na 'gyur
grub pa rnams gzhi de khar bzhag nas/ bcos dgos pa rnams bla ma rnams la zhus te gtan la phab/ 'ga' zhig ma bsgyur bar rgya dpe rang bsnams/ jo bo nA ro pa la de res bde
mchog rang lugs kyi tshogs bshad tsam/ lo dril nag po'i skor/ 'dus pa ye shes zhabs lugs sogs gsan/ mai tri pa la dgyes rdor sangs rgyas thod pa gsan nas/ bod du 'byon
khar rje btsun nA ro pas phyag dbu thog tu bzhag nas/ nam mkha'i me tog skyes bu yis/ /mo sham bu yi rta zhon nas/ /rus sbal spu yi thun brabs te/ /ri bong rwa yi phur pa
yis/ /dgra bo chos nyid klong du bsad/ /lkugs pas smra zhing dmus long lta/ /'on pas nyan zhing zha bos rgyug /nyi zla gar mkhan dung 'bud cing / /'khor lo bu chung skor
bar byed/ /lan gcig cis kyang shog cig gsungs/ /'byon pa'i dam bca' phul/ de nas bod du phebs mes rngog mtshur dbang de la sogs pa rjes su bzung / slar 'phan yul nas byang
'dam gyi bar byon/ snying drung du mar pa mgo yags kyis gser srang bzhi bcus yol go chen po zhig bkang ste phul ba sogs gser gtos che ba rnyed/ der tho rangs mnal lam
na dar gyi gos gyon/ rus pa'i rgyan btags pa'i bu mo gsum bsgrigs nas/ mkha' 'gro nam mkha'i me tog gis/ /snyan rgyud mo sham rta zhon nas/ /brjod med rus sbal spus brabs
te/ /skye med ri bong rwa phur bus/ /te lo chos nyid klong du bsad/ /te lo lkugs pa smra bsam brjod med kyis/ /nA ro 'on pa chos nyid chos sku'i ri bo la/ /blo gros zha
bo 'gro 'ong med par rgyug /nyi zla dgyes pa rdo rje ste/ /gar mkhan du ma ro gcig yin/ /dung ni snyan pa phyogs bcur grags/ /'bud pa snod ldan dag

la 'bud/ /'khor lo bde mchog 'khor lo ste/ /bskor ba snyan rgyud 'khor lo nyid/ /bu chung zhen pa med par bskor/ /zer mnal sad pa dang dpal nA ro pa'i drung du 'gro ba la bskul
bar dgongs te/ chos 'phro rnams 'phral la bsgril lho brag tu byon/ rgya gar du chas pa la grwa bu slob rnams kyis nan gyis zhus kyang ma gsan/ nga bla ma la dam nyams
na mi rung / lan gcig cis kyang shog gsungs pas 'gro gsungs/ cis kyang thegs na phyag phyi ba dang bcas te thegs dgos zhus pas ma gsan par gcig pur bzhud par chas/ der
grwa pa thams cad kyis gser ci rnyed byas pas gtos che ba byung ba bsnams te byon/ nyang stod du jo bo rje phebs pa dang mjal/ chos 'grel gsan skad cha zhus pas/ rje btsun
nA ro pa na ning gi lo gsar gyi nya la spyod pa la gshegs gsungs pa thos pas thugs thon 'gro ba lta bu zhig byung / 'on kyang bla ma grongs pa ni min mjal ba zhig cis kyang
yong snyam pa'i re bas gsos/ der nga'i lo tsA la sdod gsungs/ bla ma la dam bca' phul pa'i lo rgyus zhus pas/ 'o na bden/ rje btsun thugs rje che bas mjal ba'i skabs
dbye ste 'ong gsungs/ de nas bal por phebs/ dgun de nyid la rgya gar du byon/ dge tshul pa dang mjal lo rgyus rnams zhib tu dris pas/ jo bo dang mthun par byung la/ spyod
pa la gshegs khar kho cis kyang sleb 'ong / de la 'di gtod gsung byin rlabs rten 'ga' zhig gtad/ der khong nas rje btsun thugs rje che bas dang khyod rang mos gus kyi gdung
shugs che ba 'dzom pas mjal rang 'ong / de la yo byad 'di tshos tshogs 'khor bskor la gsol ba thob gsungs pa bden snyam/ thog mar mai tri pa'i drung du byon/ de'i dus
su dpal gnyis med rdo rjes thugs la btags/ dus de'i tshe ngo mtshar ba'i ltas ni sna tshogs pa byung ste/ sku rgyab gtad pa'i ljon shing gis yang yang g.yo ba dang mgul
ba/ sprul pa'i ce spyang dmar mo bdun nam mkha' nas dngos su gtor ma len pa/ sa gsum gyi mkha' 'gro rnams gar bsgyur sngags kyi rang sgra sgrog pa/ bar snang gang ba'i zhing
skyong gi mkha' 'gro rnams rol mo 'bul ba/ sgron shing mar me mdzub gang zhag bdun du 'bar ba/ mnga' bdag gi gsungs nas/ khyod skye ba gsum gyi 'og rol tu sangs rgya
bar 'gyu ro zhes dang / ljongs kha ba can gyi rgyud du gdul bya snod ldan

yod pa dang / rje btsun nA ro pa dang mjal bar lung bstan/ lho dug mtsho'i gling du byon/ de'i dus su dpal zhi ba bzang po de tshogs kyi 'khor lo mdzad/ bud med kyi ro zhig
tshogs gral du 'dug pa'i thod pa rlon pa khrag tsa re ba'i nang du/ dpal zhi ba bzang pos gu ya ma tri'i chu ltem nas klad pa dang dri chu bsres pa de dam tshig tu brim
zhing 'dug pa mar pa'i thad du sleb pa dang / thod pa'i rdzas chil chil khol gyin 'dug nas nang du gzigs pas mahA ma yA'i yig 'bru sngags kyi 'khor lo zhal gzigs/ zab mo
sngags kyi rnal 'byor gyi rtogs pa dang mthar thug de kho na nyid kyi don khong du chud par byas so/ /de yang nA ro pa dang mjal bar lung bstan/ de nas nub tu la kShe trar
byon/ dpal ye shes snying po gang na bzhugs dris pas/ rigs ngan ma zhig gis nye gnas byas nas nags gseb ya gi na bzhugs/ rigs ngan ma de da lta chu 'chu ru 'ong zer/ chu
mig rtsar bsdad pas de byung nas bla ma la mjal ba'i zhu ba bskur bas spyil por song / de nas rigs ngan mo des bum pa zhig khyer nas 'ong ste chu 'di'i sum gnyis kyis khrus
gyis sum gcig kha ru 'thung zer nas/ rigs ngan ma des wa ti la chu bzed kyi 'dug pas chu bum pa'i nang du blugs pa dang / de thams cad byang chub sems su skya mer gyis
song / de nas bud med de rang bum pa'i steng du lus kyi 'khrul 'khor bcas nas 'dug pas/ gsang ba'i gnas nas rakta'i rgyun babs pas byang sems dkar dmar du 'dres pa de'i
sum gnyis kyis khrus byas/ sum gcig 'thungs/ lhag ma yod dam snyam bum nang du bltas pas/ bum nang na dpal gsang ba 'dus pa'i dkyil 'khor rten brten par bcas pa khra sram
me gzigs/ de ma thag tu dpal ye shes snying po byon nas phyag phul bas/ zhal nas khyod nyon mongs pa'i 'ching ba las grol lam/ rgyud yongs su sbyangs sam/ de kho na nyid
kyi don khong du chud dam/ zhes gsungs nas byin gyis brlabs so/ /der sa brgyad pa brnyes/ de nas so sa gling du byon pas lam pa li pa Ta zhes bya bar brtol/ der bu mo
zhig shing thog dpal 'bras srung gin 'dug de la shing thog bslangs pas/ de na re nga'i ma la bslang dgos zer nas des ma la sbran byung / de rnal 'byor ma'i chas can du 'dug
des ltung ba'i lta stangs byas byung ba'i mod la shing

thog rnams sa la 'byar te bab byung / de nas gang 'dod zo zer/ bsgrubs te gcig za bar brtsams te kha phye bas/ de'i nang du gdan bzhi ba'i dkyil 'khor rten brten par bcas pa
mngon sum du gzigs te/ bud med ma smad mkha' 'gro mar mkhyen/ rnal 'byor ma mi rus kyi rgyan cha can gyis byin gyis brlabs pa yin/ de nas ri ri pa dang / ka so ri pa dge
tshul can du phyin tshogs kyi 'khor lo bskor/ de thams cad du dpal nA ro pa dang mjal ba kho nar lung bstan/ de nas bi kra ma la shI la'i nA ro pa'i gtsug lag khang shar
khri sgo brtsegs pa zhes yod pa der bzhugs te/ dgyes rdor rgyud gzigs/ rgyud kyi chings 'chad lugs thams cad paNDYi ta gzhan las nA ro pa lhag par mkhyen nas shin tu ngo
mtshar/ ga na bzhugs kyang btsal dgos snyam pa ka li zhal blta ba ste 'bras dkar mo bre gsum dang nya sha zhig chas su bsnams te tshol du phyin pas ma rnyed par rigs ngan
gyi grong du tshud/ der rgyal pos btson du bzung / zhag gsum nas btang / rgyal po de 'tsho ba'i yo byad ni sbyin sreg gi thab khung du rlung g.yab kyis g.yabs pas me 'byung
/ de'i gseb nas zas sna tshogs pa gzar bus bcus nas 'ong ba gzigs/ bla ma rnams rgyal po de'ang nA ro'i sprul pa yin gsung ngo / /de nas ma rnyed par dpal penda pa
chung ba byon pa dang thug de sa mkhan du byas nas btsal yang ma rnyed/ penda pa log bla ma rang gis smyon pa 'khyam pa lta bur nags gseb dur khrod bas mtha' thams cad nyul
bas/ nyin gcig tsandan gyi sdong po zhig gi steng na/ dgyes pa rdo rje lha dgu'i dkyil 'khor 'ja' tshon gyi gur phub pa lta bu snang la rang bzhin med pa/ sdong po la
ma reg reg la khad pa de'i bcom ldan 'das ma lhan cig skyes ma'i thugs kar uShTa sngags kyi 'khor lo spu shad kyis bris pa lta bu sgor re ba skus mi sgrib pa zhal gzigs/
yang btsal bas shel gyi pha bong la nA ro gshegs pa'i zhabs rjes rnyed/ da de myur bar mjal 'ong snyam drod pa skyes te/ de kho na'i mdun du maNDYal 'bul gyin gsol ba btab
nas zhag bdun song ba dang / dpal nA ro pa dngos su de'ang mi lpags kyi g.yang gzhi gsol ba/ thod pa dang kha TsAM ga bsnams shing / sku gcer bu stag sham ral pa'i thor
tsugs rus pa'i rgyan drug gis brgyan pa dpal he ru ka'i

chas su zhugs pa zhig byon/ rab tu dga' ches yun ring po sdug bsngal bzhin du btsal ba'i yus kyis brnangs te lus sku la btsun mo lta bur 'khyud de ngus nas rje btsun thugs
rje re chung zhes zhus/ de nas gser lhag thams cad maNDYal du phul bas ma bzhes/ nan gyis zhus pas bzhes te/ spyan zim mdzad/ bla ma dkon mchog mchod cig gsung nam mkha'
la gtor song bas/ 'phangs snyam shar bas mod la/ khyod 'dod na slar yang yod do gsungs ma god par gtad/ 'di thams cad gser gling yin mod gsungs zhabs brdabs pas sa gzhi thams
cad gser du song / der tshogs 'khor shoms gsung / 'di na nya khog gcig las mi 'dug zhus pas/ de dum bu drug cur gtugs la la ba'i khung du shing los gtums la cung zad
zhog gsungs bzhag de nas cung zad song ba dang dbye bas bza' ba dang bca' ba'i rigs sna drug cu/ ro brgya dang ldan pa mang po zhig tu song 'dug pas/ der tshogs kyi 'khor
lo mdzad de/ rang grol ye shes nyi ma yis/ /puShpa ha ri'i dgon pa ru/ /bhU ti'i ma rig mun sel la/ /ye shes snang bas khyab par gyis/ /zhes bla mas lung bstan pa yin pas
puShpa ha rir 'gro gsungs byon/ der mkha' 'gro snyan rgyud/ rang lugs bde mchog 'khor lo'i slob bshad kyi rtse mor phyin pa/ gzhan yang bsre 'pho'i man ngag lhag ma lus
pa/ ro snyoms sogs sngar ma gnang ba dang gnang ba rnams snying por bsgril te gnang der zla ba gsum bzhugs zer/ de dus bla ma 'di ma rnyed pas sbyangs/ da bod du log mi
'gro bla ma 'di rang gi drung du sdod snyam thugs la shar bas/ slob dpon spyod pa bas shar phyogs kyi rgyud byin gyis brlabs pa yin/ slob dpon 'phags pas lho phyogs kyi
rgyud byin gyis brlabs/ rgyal po indra bhU tis nub phyogs kyi rgyud byin gyis brlabs/ ngas byang phyogs pa ta'i rgyud kha ba can byin gyis brlabs pa yin pas/ khyod 'di ru
ma sdod bod du song zhig byang phyogs kha ba can gdul bya snod ldan yod do gsungs te/ bla ma rang phyogs las rnam rgyal gyi spyod pa la zhugs te mi snang bar gyur to/ /de
nas gser lhag ma rnams kyis rten mahA bo dhi sogs la mchod pa mdzad dgongs/ de'i dus su rdo rje gdan gyi dus mchod dang 'dzom/ der nyin mo mis mchod pa 'bul/ nub mo mi
ma yin gyis mchod pa 'bul ba yin pas/ de'i dus su nub mo ku co chen po byung / nang par bltas pas srin

po shin tu che ba zhig shi de'i gdong pa rang la'ang mtho bcu drug 'dug nas/ thams cad langs dogs skrag nas yod pa'i tshe/ lo tsA bas penda pa la ngas bsgoms pa'i nus pa bstan
nam byas pas/ gdam ngag gi rtsal ci 'dug lta yi gyis gsungs/ der lus pande pa la bcol nas srin po'i ro la grong 'jug mdzad nas bas mthar dor/ der thams cad kyis lo tsA
ba grub thob tu shes nas bkur sti bgyis so/ /de nas bal por sleb dus dur khrod ra ma do lir bla ma me mnyam rdo rje tshogs 'khor mdzad 'dug pas/ de kri ya zhus pa'i bla
ma yin pas des bos byon/ rnal 'byor pa de rnams tshogs mgyogs par gyis/ 'phyis na mkha' 'gro ma'i bar chad 'ong zer/ de rnams la 'di 'dra ba'i rnal 'byor pa 'ong ba/ mkha'
'gro ma la 'dzem pa/ mkha' 'gro mas byin gyis rlob dngos grub ster ba yin mod/ nga'i bla ma rnams zhing skyong gi mkha' 'gro ma dngos su gral la sgrig pa yin te snyam
nA ro mai tri dran du song rgya gar du log dgongs tho rangs mnal lam la/ shing lo gyon pa'i bud med cig sngas su 'ongs nas phyag spyi bor bzhag da rgya gar du ma ldog bod
na gdul bya yod/ de'i bar du bar chad mi 'byung zer ba dang / bal yul rin chen tshul gyi gtsug lag khang na bzhugs pa'i tshe/ tho rangs mnal lam la jo bo mai tri pa sengge
la chibs nas byon te/ skye med mtshon pa'i brda bstan/ yi ge med pa'i chos gsungs/ brjod du med pa'i don rtogs/ sngar ma shar ba'i nyams shar ba rmis/ mnal sad pa dang
rje btsun mai tri pa dran du song / de nas rim pas bod du phebs/ bu slob rnams kyis gzhi len phun sum tshogs pa bgyis/ de'ang rgya gar du byon thebs dang po la lo bcu dgu
bar pa la drug de res rgya gar rang du lo gcig bzhugs/ dgung lo bcu gnyis nas lnga bcu rtsa gnyis kyi bar la sbyangs pa mdzad pas lo bzhi bcu/ dpal nA ro pa rang bsten
pa la snga phyi bsdoms pas/ lo bcu drug dang zla ba bdun du bsten/ dus skad cig mi 'bral 'grogs pa'i phyir/ /dang / nga mar ston chos kyi blo gros 'di/ /tshe sum gnyis rgya
gar yul du bskyal/ /lo bzhi bcu'i bar du thos bsam byas/ /dus na ning gdug pa sbrul gyi lo/ /cho 'phrul rta yi zla ba la/ /

mi kho bo lam du zhugs nas mchi/ /dang / dus gzhes ning rgya gar 'gro ba'i tshe/ /longs spyod 'byor pas phongs dus su/ /rin chen gser gyis yol mo bkang / /dang / rgya gar yul
du lan gsum phyin/ /lus srog la ma bltas dam chos btsal/ /zhes gsungs so/ /'byon thebs bar pa log nas rngog ston mgo yags la sogs pa rjes su bzung / phyi ma 'byon dus
rje btsun mi la zhabs phyir 'byon pa skad dang / mar pa'i nyer dgu pa la mi la 'khrungs pa dang / phyi ma 'byon pa bzhi bcu rtsa gnyis pa la byed pa mar pa'i dgung lo so
gcig pa la jo bo bod du 'byon pa rnams dus mi 'grig des na rje btsun rang gi mgur dang bstun na lnga bcu rtsa gcig pa la byon/ rtsa gnyis pa la rgya gar du bzhugs/ nga gsum
pa la phyir 'khor/ de nas jo mo bdag med ma khab tu bzhes/ der gzhan gyi tha mal pa 'jig rten la zhen pa zhig tu rtog go /skal ldan rnams la skal ba ji lta ba'i lam ston
par mdzad pa las rngog chos sku rdo rje la dgyes rdor/ gur/ mahA ma yA/ gdan bzhi rtsa bshad 'grel pa man ngag dang bcas pa gnang / rjes kyi brgyud pa bdun tshun rdo rje
dril bu 'dzin shes pas chog kho bo rang gis byin gyis rlob pa yin gsung / mes tshon po la bde dgyes gsang gsum ma yA sangs rgyas thod pa man ngag dang bcas pa gnang /
dol gyi mtshur ston dbang nge la gsang ba 'dus pa lugs gsum/ rtsa rgyud sgron gsal/ rgyud phyi rtsa 'grel/ bskyed rdzogs kyi man ngag dgyes rdor sogs gnang / 'di gsum la
bshad rgyun mu tig star la rgyus pa lta bu'i bka' babs gzhan yang 'dam snying drung gi mar pa mgo yags/ dol pa gag ston/ gra'i me'u chung / chu god dpal le/ dge bshes khe
gad/ mjal ba la snga ba klog skya/ gnyal gyi shud kyi lba ba can/ la yag pa ba rang lba ba can/ 'phrang gi rgya ston zhig po/ gtsang rong rgya mkhar gyi zhang ston no/ /khe
gad ni lo tsA ba 'khor lo grags kyi yab/ rje btsun grongs nas rgyud rgyud 'grel gyi rgya dpe phal cher 'di'i lag tu byung / mar pa bya ze ba/ myang sgom sprang ltag lha
rje se rings/ de dag rgyud dbang man ngag gis rjes su bzung ba khong rang tsho nas mi thog 'ga' zung gi bar du 'chad nyan gyi rgyun byung ba rkyang / zhang ston gyis mar
mes gnyis ka la gtugs/ gzhan lho pa te sgom ni/ rje btsun gyi chibs kha ba sku lus 'di khas mkha' spyod byon pa/ chos 'brel ba tsam gyi

slob ma/ rtsa mi lo tsA/ mar do/ spu sreng lo chung sogs mang ngo / /jo mo gzhan brgyad de tshogs kyi 'khor lo bskor ba'i tshe dgyes rdor sprul pa'i lha dgur dngos su ston/
gtso mo'i sras su mdo sde 'khrungs/ dgung lo nyer gcig pa la rtas brdab pas dbu chag rgyud man ngag la sbyangs pa che/ grong 'jug nus pas bod du gdul bya med pas grong 'jug
btub pa'i mi ro ma rnyed nas phug ron gyi ro la grong 'jug mdzad/ rgya gar shar phyogs su bram ze gzhon nu'i ro la grong 'jug gyis la 'phrin las mdzod bla ma gsungs pa
las phyis thos pa'i lo rgyus med/ gzhan 'khor gyi bdag med ma bzhi tsam la sras drug sras mo gcig ste bdun yod zer/ sras mya ngan las 'das pa'i gong du rje btsun mi las
gtugs nas lo bzhi tsam/ yi chad brgyad kyi sgo nas tshar bcad/ sras kyi che 'don mdzad pa'i dus nas rjes su bzung / che 'don nas lo gnyis tsam la sras gshegs/ de dus rje
mar pa dgung lo don drug tsam mo/ /mi la la bde dgyes gsang 'dus/ gdan bzhi/ sangs rgyas thod pa/ mahA ma yA rnams kyi rgyud dbang sgrub thabs rim pa gnyis dang bcas pa
snying po don gyi skor rnams mthar phyin pa gnang yang / sgrub rgyud kyi bka' babs pas brgyud 'dzin rgyas kyang bshad rgyun bde mchog las ma dar ro/ /rje mar pas rgya gar
na gdan bzhi ka'i dpe nA ro pa min pa la med gsungs/ bla ma gro bo lung na chos gsung dus/ snga sde sgang na jo bo khyung pa bya ba 'gos kyi slob ma zhig gdan bzhi 'grel
pa lugs 'chad pa la/ bla ma'i gsung nas nga cag dmag drang dgos gsungs/ de ci lags zhus pas/ rgya gar na gdan bzhi ka shes pa gzhan med par bod du gdan bzhi ka 'chad pa
des gsungs/ de khong gis gsan nas khong gsung ba mad de mchi/ dka' ba mdzad pa yin gsungs 'phro bcad/ rje btsun gdan bzhi'i rgyud gsum 'chad pa na mkha' 'gro ma rnams thib
se nyan pa la 'ong gsungs/ de lta bu'i rje btsun de rgyud man ngag gi rgya mtshor bzhugs pa la bod rnams kyi bsod nams la bum pa gang ba tsam zhig dar ba yin/ de nas rje
mar pas grong 'jug kyang 'ga' re mdzad de bstan/ sku'i bkod pa'ang du mar snang / ting nge 'dzin gyi dkyil 'khor sprul nas mngon sum du ston/ sa thams cad rdzogs kyang
sa bcu pa'i tshul 'dzin/ brgyad cu rtsa brgyad pa la yum bdag med ma 'od kyi gong bur

byas te thugs khar bsdus/ 'gro don gzhan che bar dgongs pa dang / sku gdung gi gdul bya gzigs nas sku spyi bo nas 'od dang bcas te bla ma yi dam mkha' 'gro'i tshogs kyis gdugs
rgyal mtshan rol mo sgra mchod pa'i sprin dang lhan du gshegs/ sku gdung gi gdung rnams rngog mdo sdes sras bya ring 'khor lo la blus te da lta gzhung spre zhing na dngul
gyi gdung rten bzhengs/ de'ang gser gyi gdung khang du bzhugs su gsol lo/ /rje btsun 'di la thams cad du 'phags pa kun tu bzang po dang / Dombi he ru ka'i sprul par
grags so/ /rngog chos sku rdo rje ni/ rngog lo tsA ba khu dbon dang yab tshan dang po/ 'brog pa yin la/ 'khrungs sa gzhung ri bo/ sngags rnying ma slob tu gtsang sgyer phu'i
dge bshes sgyer chung pa can du byon/ sgyer phu'i chag lo dang yang mjal/ bye ma lung pa las mtshan brjod gsan/ de dus dge bshes sgyer chung pas rje mar pa'i bsngags
pa brjod pas mtshan thos pa rang la dad pa'i spu long g.yos/ chos 'phro myur bar zhus nas gzhung du log rta zhig khyer nas lho gro bo lung du byon/ rta phul bas/ khyod kyi
rta phul ba de phyag rten yin na ches/ 'bul ba yin na chung gsung / de'i dus rngog rang gis dgung lo bcu drug tsam/ rje mar pa zhe drug tsam yin/ thog mar bdag med lha
mo bco lnga zhus nyams su blangs ring por ma thog par lha mo bco lnga'i dkyil 'khor dngos su gzigs/ bla ma la bdag skal bar ldan nam/ chos 'di byin rlabs che bar yin zhus
pas/ gnyis ka yin gsung / de nas gzhung du na ma zlum po zhig gi khar gnas gzhi khyung lta bu zhig btab pas zlum khyung du grags par lan grangs du ma spyan drangs/ ka ca
spong thag lan gsum byas nas dgyes rdor rtsa 'grel ma yA gdan bzhi yongs rdzogs so so'i man ngag khyad par bsre 'pho gnad kyi mtshams sbyor rnams gnang / 'dis thos pa dang
bsgrub pa stabs su mdzad pas ye shes kyi sku brnyes/ 'chad nyan mdzad pas slob ma bsam gyis mi khyab pa thon/ dgung lo drug cu rtsa gcig pa la dben gnas nas ston btsas
ma rnga ba'i dus gsung chen pos bos te/ nga'i phyi la su 'gro 'dod shog gsungs pa la gzhan su'ang ma byung bar kun gyis mthong bar nam mkha' la gshegs so/ /'di mkha' spyod
chung ngu yin snyam gleng ba ni log rtog ste/ mi las ser

ba phab dus bya byi'i ro spungs pa dum zhig thugs dam la bzhugs te se khol gtogs pas gnam la di ri rir zhes 'phur song zhes grags la/ rgya gar gyi slob dpon nag po spyod pas
kyang bsad pa nus te slar gso mi nus zhes smra na bsad gso nus pa'i rnal 'byor gyi dbang phyug chen po gang du byon pa'i mkha' spyod kyang 'og min zhes grags pas bcu pa
rnams sangs rgyas byed pa der ro/ /de la slob ma rams/ spa/ rngog rgyang / sum pa/ lho pa sogs mang / de las rams klu gong pa de gzhung lugs mtha' dag la sbyangs pa'i mkhas
pa rgya gar gyi paNDYi ta 'bum phrag gsum pa'ang rtsod pas pham par byas/ des bla ma chos rdor la gtugs/ de dus gzhung mdar bla ma la sgugs gra byur sar khong gis bla
ma yin pa skad byas de sngon la byon pas btson la shor/ bla ma la skyon ma byung bas shin tu mnyes/ chos gsung dus gzhan gyi 'dres byung na nga la rje mar pa'i gsung gtsang
ma de zhus byas zhu phod byas chog des dgyes rdor la bshad pa shin tu gtsang / des dbon po ram rdo rje btsan sogs dang / mkhas pa rgya nam/ de'i slob ma tre bo mgon po
ba/ de'i slob ma gnyan rdo rje sengge/ de'i slob ma snye mdo thams cad mkhyen pa/ de'i sras kun dga' don grub sogs de lugs 'dzin/ sras ni mdo sde/ las stod kyi spug ye
rgyal gyi skye ba/ rngog ston dang spa mo chos brtson gnyis kyi sras mar pa mjal/ 'di dgung lo brgyad lon pa na rje mar pa gshegs/ bcu gsum la yab gshegs/ de dus yab la dbang
rgyud man ngag gsan yang brgyud pa 'ded pa tsam las med pas/ yab gshegs gdong zhal chems la dgyes rdor ram/ ma hA ma yA spa la nyon sogs byung / man ngag ni chos rdor
gyis brjed thor btab ste rmo mo zhig la bu 'di lo bco brgyad lon dus sprod gsungs pas/ dpe 'di la rngog pa'i bsre 'phor grags/ gsung bzhin ram can byon/ des dang dod ma
byas pas ma mgu bar log rngog dang spa la gsan zer/ gzhan yang bla ma mang du bsten/ de dus kyi gsang sngags pa la mkhyen pa che bar grags/ dgung lo bdun cu rtsa bdun gyi
bar du dbang dang rgyud gdams pa la 'chad nyan mdzad/ 'grel pa rin chen rgyan 'dra brtsams/ 'di la bla ma chos rdor

gyis mdzad pa rin po che'i rgyan bya ba zhig yod/ dpe khams su shor nas de dang 'dra ba zhig byed gsungs pas de ltar grags so zer ba blun gtam yin/ rje yab sras kyi bka' yang
dag pa'i tshad ma lus lta bu de la rgyan btags pa 'dra bar 'di mdzad/ gzhan gur/ sambu Ti dang / mtshan brjod la'ang mdzad/ man ngag gi yi ge'ang mang ngo / /de la slob
ma rtsags chos kyi rgyal po/ mgar bkra shis rin chen/ 'tsho'u dar re/ mal yer pa ba/ tre po mgon po/ ngor rje kun dga' 'od/ shen rdo rje sengge/ mnyam med shAkya ye shes/
cog ro chos kyi rgyal mtshan/ lha phug mkhar ba/ rngog tsha chos sku/ dran ston mtha' bral/ lho nag gnyal ba rdog rgya tsha rin chen mgon sogs mtha' yas pa zhig byung
/ sras gtsang tsha jo tshul/ mtshan tshul khrims bla ma/ de'i sras rngog kun dga' rdo rje/ 'di byung nas yab kyis dge slong mdzad de ring por ma lon par gshegs pas mes kyis
bskyangs/ dgung lo bcu lon tshe mes gshegs/ bla ma mang po las thos pa mdzad/ 'chad nyan legs par byas/ slob ma mang du thon/ spre zhing btab/ bdun cu rtsa brgyad pa la
gshegs/ de'i sras gzi brjid grags pa/ yab zhe drug bzhes pa la 'khrungs chos rnams yab dang lo ras sogs las gsan/ bya 'dul gyi slob ma 'char ba la bsnyen par rdzogs/ brgyad
cu bzhugs/ 'chad nyan mdzad slob ma'ang legs par thon/ khong gi gcung po rgyal po dga'i sras bla ma rin chen bzang po/ khu bo la rngog chos/ gzhan yang mang du bsten/
zul phur bsnyen par rdzogs/ nyer bdun bzhes pa la khu bo grongs khams su byon/ tshal pas bla mar khur/ bka' bstan 'gyur ro cog bzhengs/ 'chad nyan dar/ bdun cu rtsa bdun
la gshegs/ rin chen bzang po'i gcung po la sras lnga byung ba'i che ba slob dpon chos kyi rgyal mtshan khu bo sogs las thos pa mdzad/ so bdun pa la rin chen bzang po gshegs/
khams dar rtse mdo thug byon/ bstan pa bskyangs/ 'phrin las che/ bdun cu rtsa bdun pa la grongs de'i gcung po sengge 'bum gyi sras don grub dpal/ de'i sras byang chub
dpal/ de rin po che chos rgyal ba gshegs pa'i phyi lo 'khrungs/ sum cu rtsa dgu'i bar du yab kyi nye gnas

dang / slob gnyer sbrags pas rngog chos la mkhas pa chen por gyur dus chos ma chag par gsungs/ bdag po drung chen pa'i bka' skyon byung bas zhur byon pa la/ rje tsong kha pa
dang lam du mjal chos zhib tu drir byung ba la lan 'debs mdzad pas mkhyen rab che bas bsngags pa brjod/ de nyid kyi slob ma 'bras spungs chos rje bkra shis dpal ldan pa
dang mkhan chen padma bzang po/ gtsang chung chos kyi grags pa la gtug bcug des 'ur langs/ stag lung ngag dbang grags pa/ ches sangs rgyas rgyal mtshan/ bdag po grags pa
'byung gnas/ byams gling pa chen po bsod nams rnam rgyal/ 'gos gzhon nu dpal/ khrus khang lo tsA ba sogs mang pos zhabs la btugs/ lhag par 'brug pa rgyal dbang chos rje/
zlum khyung pa dang sna ra ba sogs rtsa ba'i grwa pa bzang la mang ba thon/ phyag dpe brtag gnyis kyi gzhung rdo rje mar grags pa gcig la chos tshar re la mtshan ma re btab
pa'i grangs brgya dang brgyad cu rtsa gnyis yod/ rang lo brgyad cu rtsa bdun pa la gshegs/ gdan sa dbon byang chub dpal grub pas bzung / mdo sde'ie sras rgyal tsha thogs
med grags pa/ yab las sngags gzhung mkhas par bslabs/ yi ge'ang du ma mdzad/ bshad pa'i 'phrin las che/ de'i sras rgyal tsha ra mo dang rdo rje sengge/ dang po phya pa'i
jo sras shig yin/ rdo rje sengge la gtsang pa rgya ras sogs kyis gtugs/ de lta bu chos sku rdo rje rjes 'brang dang bcas pas bshad pa mdzad pa las rgya shin tu che bar
'phel zhing brgyud pa snga phyi rnams kyis brtsams pa'i rgyud 'grel gyis kyang lung pa thams cad gang ngo / /mes ni myang stod stag tshal du 'khrungs/ rje mar pa la 'bul
mo che lan gsum mdzad pas zhabs tog gis mnyes pa yin/ gnas gzhi ba tho btab/ brtag gnyis la Tikka mdzad/ dgyes bde gsang gsum ma yA thod pa rnams la bshad grwa btsugs/
sku khams bzang ba'i tshe zhag bdun bdun tsam mnal gcig la 'gro/ rong ngur smrig tu gshin po rjes su 'dzin pa la phebs pa zhig la khong chang gsol gyin gzims rang bzhugs/
dge bshes gzhan rnams cho ga mdzad pas yon bdag blo ma bde/ gzhan rnams kyis khrel bgad byas pa dang / yon bdag gis thugs dam mdzad par zhu yang yang byas pas/ kho re tsho

ngas khyed kyi de min da lta grong gong ma ya gir rgan mo zhig sna khrag 'dzags te shi song / de tshun gyi yar 'dren byas yod gsung / ltar song bas ji lta ba bzhin 'dug nas
thams cad yid ches/ phyis nga zhag nyi shu rtsa gcig nyal/ de nas ma longs na ro 'di bsregs gsungs pa la/ zhag bcu dgu song nas dbon po zhig gis log mi srid snyam bsgul
bas shangs nas khrag mang po brdol te sku mdangs yal lo zer/ zhang ston gyis kyang mar mes gnyis ka la gtugs/ mas rang gi dbon mes kun po sogs na rim yang legs par byung
zhing / zhang ston gyi slob ma ye shes snying po/ de las zhang ston kun dga' grags sogs mes lugs kyi bshad rgyun da lta'i bar du'ang yod/ 'tshur ston dbang nge ni dol gyi
mda' 'tshur gyi rigs sngags 'chang shin tu mthu che ba zhig gi sras su 'khrungs/ dge bshes lce ba sogs las slob gnyer la brtson 'grus chen po mdzad sku bsod rgyas/ 'bum
bzheng pa'i yig mkhan dang 'phros gtam la da lta gsang ba 'dus pa la su mkhas dris pas/ khong rnams na re/ mar pa lho brag pa mkhas zer/ de nas lho brag par 'bul ba mdzad/
khyad par mar pa mon nag la mthu mdzad dus bkod pa la de shi bas mthus bla ma mnyes par byas pa yin/ dol mdar gdan drangs/ gsang ba 'dus pa lugs gnyis/ ye shes zhabs lugs
la/ dza ya na dang / thag na dang / snyim pa'i me tog dang bcas pa'i bshad pa'i srol gsum mnga'/ de rnams la rgyud don man ngag tu bsgril nas bshad pa med pas 'phags lugs
la gtsigs che/ lugs bzhi ka gsan/ bshad pa byas pa'i slob ma khams pa ro mnyam rdo rje/ 'khon gad pa kIrti/ mtshes ston bsod nams rgyal mtshan gsum gtso bo/ khams pa
ro mnyam rdo rjes rgya gar du mai tri pa la gsang 'dus zhu snyam phyin pas gshegs nas ma mjal/ gzhan nyan sa ma rnyed bod du log rje mar pa las nyan snyam pa la lam du a
tsa ra gnyis dang mnyam du byung / gar 'gro gsungs pas 'tshur la 'dus pa nyan du 'gro zer/ rje mar pa'ang gshegs nas mi 'dug pas 'tshur gyi drung du byon/ 'khon gad pa kIrti
dang mnyam du nyan/ 'khon gad pa kIrtis/ mdar sengge rgyal mtshan la 'phags skor 'gos nas brgyud pa mkhas par lobs/ man ngag la ma 'gu bar

'tshur la bzhugs pa thos nas gsan/ nyams len mdzad pas sgyu ma lta bu'i ting nge 'dzin skyes/ des byang khang pa bsod nams rin chen/ khong gnyis ma gcig pa'i spun/ sngar byang
khang pa slob dpon/ phyis 'khon la 'dus pa gsan pa yin/ 'di la sba ba sbubs su nub/ gtsug tor 'phags/ des thur la ba tshul khrims skyabs la/ de mdo rgyud kun la mkhas
pa lo bcu gnyis bsgoms pas grub pa brnyes/ des thad dpe ba 'phags pa skyabs la slob gnyer mthar phyin/ nyams rtogs khyad par can skyes/ des gser sdings pa gzhon nu 'od la/
des 'dul 'dzin chen po jo bo'i lam rim la mkhas pa zhig shab kyi sna rings su klas mo che bas zhabs tog mdzad/ khong gi ston pas 'phags skor mi mkhyen nam zhus pas/ 'phags
skor mkhan po gar bdog gsungs pas/ khong na re/ lha sa'i rgan mos lha sa mi mthong / thur la na gsang sngags kyi sdong po 'phags skor mkhas pa 'phags pa skyabs bzhugs
pa ma gsan nam gsung / cung skyengs pa zhig byung / tshur log slob dpon gtsang pa la ngo chen bcol/ 'phags pa'i gsung gis kho bo lam thogs pa zhig bgyi gsung gsang 'dus
gzhung bshad man ngag thams cad tshang bar gnang / gzhan yang mang du zhus/ bla ma mang du bsten/ kha che paN chen dang klas mo cher mjal/ gser sdings btab/ mkhas pa thams
cad kyi dri sa/ mi chen thams cad kyi gtugs sar gyur/ de la nyid kyi slob ma mgar grags pa dbang phyug bya ba'i sring mo la sras skyes thob kyi shes rab 'gran du med pa
zhig byung nas bdag rkyen mdzad/ sbyangs pa mthar phyin byed du bcug mtshan chos sku 'od zer/ 'dis chos ci zhus pa thams cad lan res 'dzin nus pa yin zer/ dus 'khor sogs
rgyud sde la mkhas pa chen po de la 'phags 'od yon tan rgya mtshos gsan/ bu ston gyi bla ma rdo rje rgyal mtshan la dus 'khor gsan pa'i tshe/ kho bo yo ga'i chos 'di rnams
nyan par 'dod de nyan sa ma rnyed zhus pas/ 'o na nged kyi mched grogs 'phags 'od yon tan rgya mtsho zhes bya ba zhig skyid mkhar mda' na yod/ de la zhus gsung / zha
lur phebs 'phral rtsad bcad pas mtshan mthun pa zhig dang nor/ phyis ma nor ba rtsad chod/ yang na nged der yong / yang na 'dir phebs dgos zhus pas/ 'phags pa'i gsung

nas khong chos sde chen po'i bdag po yin pas nga'i spe'u 'dir ga na shong / nga rang khong gi thad du 'gro gsungs nas zha lur phebs/ spyir yo ga dus 'khor sogs chos mang du
gsan/ khyad par 'dus pa gsan pa'i tshe/ khyod mkhas pa yin pas rgya ba'i rgya lugs/ gar pa'i gar lugs la sogs pa mi dgos gsungs/ bshad pa yam me zhig byas nas chos thob
che bar bya gsungs pa la/ bdag chos 'di la shin tu mos pa zhig lags pas bshad pa dpyis phyin pa zhig zhu zhus pas/ a pa 'o na de tsug gis mi 'ong / sngon la rim lnga'i khrid
bya/ de rting bshad pa ma byas na rgyud la go ba legs po mi 'char gsungs/ zla ba drug gi bar du mtshams bsdams rim lnga bskyangs/ rtags tshul dang mthun pa byung / bshad
pa mthar phyin/ 'byon khar phyag na gang yod kyi 'bul ba phul bas/ nga la mi dgos khyod rang sde gog 'dzin pa la dgos/ nga'i chos rnams ma shi'i bar du 'chad dgos gsungs/
yo ga dang 'phags dus la yig cha rtsom dgos pa'i bka' rgya bsdams/ bu ston gyi zhal nas ngas kyang bsgoms na man lung gu ru lta bu zhig 'ong ste/ 'phags pa'i gsung ma
chog pas mi tshe bshad pa la skyel dgos byung gsung ngo / /bu ston la dpal ldan bla ma dam pa dang shar pa ye shes rgya mtsho gnyis kyis gsan nas/ sa skya pa rnams la da
lta 'dus pa de gnyis las brgyud/ yang bu'i dngos slob dag las red mda' ba/ de las tsong kha pas gsan te nyams bzhes kyi snying po 'di la mdzad/ des nang mchod kyi ka pa
la bdud rtsis bkang ba zhig slob bu'i dbus su phyar nas/ 'di sus 'thungs pa la nga'i rgyud kyi bka' babs gsungs pa la/ gzhan sus kyang len ma nus/ snar thang pa shes rab
'byung gnas kyis blangs/ de la mkhas grub rjes khrel bgad byas zhes grags kyang / des gtsang de las dbur stod kyi rgyud stod smad gyes/ 'di dag mar pa'i brgyud 'dzin ngo
ma yin no/ /gzhan ma yA/ gdan bzhi/ sangs rgyas thod pa gsum sus 'chad kyang rjes btsun mar pa rang la thug pa'o/ /de'ang bu nas thugs sras lo tsA ba/ de las sku zhang chos
rje rnams las bdag cag rang la brgyud do// // ! bla ma mar pa'i sgrub rgyud kyi bka' babs pa rje btsun mi la 'khrungs yul gung thang smad kyi lung phran/ pha lnga'i nang
nas ko ran de'i rtsa bya

bar/ rigs khyung po/ yab mi la shes rab rgyal mtshan/ yum myang bza' dkar rgyan gyi sras su lcam sring gnyis 'khrungs/ ming po'i mtshan thos pa dga' sring mo la pe ta mgon
skyid du btags/ sku chung ngu'i dus nas yab gshegs/ de'i kha chems 'jog lugs nor ba dang / a mas lo nyi shu rtsa bzhi las mi 'gro bas/ a khu'i bu'i chung ma byed dgos byas
pa la ma nyan pas nor rdzas thams cad a khu dang a nes bgos/ g.yog bcol shin tu kha nyen/ dang po gser g.yu'i ral pa nyi le ba/ phyis shig sro'i ral pa nyi le ba zhig byung
/ mi rnams kyi gtam skad la'ang mi bdag bdag tu re/ bdag po sgo phyir bton zhes gleng / der lo bcu drug 'gro dus kha chems rgyus yod rnams bos ston mo bshams/ khyad
par a khu a ne la gzug 'dren byas/ mas da bus khyim so zin pa 'dug pas nor rnams phyir sprod dgos pa'i rgyu mtshan gleng bas/ a khu a ne za ba la mthun nas har langs rgyab/
sgos lcag gis brdungs/ zhang po kha zhan pas lab ma nus/ gzhan mi rnams zas ngo bltas nas cang mi lab/ der mas thos pa dga' la klog slobs zer/ lo tsA ba glan chung la
skra bcad/ khong la 'bri klog dang phyag na rdo rje las kyi rdo rje'i lugs zhib mo phag mo sogs gsan zer glan lo'i phyag rdor lo rgyus las byung / slob dpon gyi zla la skyid
ston zhig la phyin/ mi rnams glu len pa la sems 'phros nas chang gis kyang gzi/ glu len cing 'ongs pa mas thos nas/ pha mi la shes rab rgyal mtshan la bu khyod 'dra skye
ba/ nged rang ma smad kyi 'khos khyer 'di la glu dran pa 'dug ge zer brgyal/ sangs ba'i thabs byas nas ma ci gsung byed byas pas/ dbus gtsang du song la mthu mkhas pa
zhig slobs la dgra thams cad kha phung la thong zer/ bya yi/ cha rkyen bsgrubs byas/ ma rang gi lto skal zhang pos 'debs pa zhig yod pa de'i phyed btsongs/ rta bzang po
zhig dang tshos ltang drug gzhan yang zong 'dra ba byung nas mnga' ris stod nas dbus gtsang du mthu slob tu 'gro mi lnga tsam grogs su byon/ dgung lo bco brgyad pa la mas
dpal thang sgrol ba tshun bskyal/ lam du mthu su che rtsad bcad pas/ yar klungs na gnyags g.yung ston khro rgyal bya ba yod/ de che zer ba rim par gsan nas de rang la gtad
de byon/ de la dngos po gang yod phul/ 'di min

lus ngag yid gsum yang 'bul/ bdag la yul mi khyim mtshes skyid du 'phangs pa 'ga' bdog pa mthu mthil phyin pa zhu byas pas/ kha pho che bar mdzad/ khong lnga dang mnyam du
mthu zab zab 'dra bar mang po bslabs/ grogs po rnams mgu nas log rje btsun gyis khong tsho bskyal nas log byon pas/ bla ma nas khyod mi 'gro ba ci yin zer/ der bla ma rang
gis gnang ba'i rdzong de rnams phyag rten du btang nas/ ngas yul du mthu'i rtags ma thon par log na a ma nga'i mdun du lceb nas 'chi sdod pa yod/ mthu rtags thon pa zhig
zhu byas pas/ glen pa khyod dang po nas de skad zer/ brtag pa myur ba zhig bya gsung grwa pa stobs che la mgyogs pa zhig yod pa de bden rdzun ltar btang / kho 'khor nas
thos pa dga' bden par 'dug zer/ 'o na gtsang rong gi lha rje ye shes gzungs dang nga gnyis blo mthun pa'i grogs po byas/ mthu dang ser ba brjes/ nga'i thad du mthu slob
pa byung na khong can gtong / khong gi rtsar ser ba slob tu byung na nga can gtong bar byas pa yin 'bul chas dang / nga'i bu 'di snying rje bar yod pas mthu gsha' ma zhig
slobs shig zer ba'i yi ge mdzad de brdzangs/ khu lung du lha rje ye shes gzungs la yi ge gtad 'bul ba phul nas/ sgrub khang lag mthus glags mi rnyed pa zhig bzos/ der drag
sngags gza' gdong dmar nag zhus nas bsgrubs/ zhag bdun song ba dang bla ma byon/ sngar yin na des chog gi yod gsungs pa la/ thag ring gi mthu lags pas rgyun bsring pa
lags zhus pas/ bden yong gsungs/ yang bdun song ba'i nyin bla ma byon nas/ mdang dam can rnams kyis mi mgo sum cu rtsa lnga dkyil 'khor gyi mthar spungs/ ngo so zla ba bzhin
'phyar nas slebs byung / bsgral rgyu gnyis 'dug pa bsgral lam gsung / snying tshim gyi rten du gzhog pa zhu/ da chos skyong la gtang rag thong gsungs/ mtshams thon btang
/ de'i tshe a khu'i bu la chung ma blangs nas bag ston byed pa'i mi tshogs pa'i khyim rdib nas ma smad la gnag pa'i mi sum cu rtsa lnga shi a khu dang a ne lus/ der lha
rje la gnubs kyi ma phur gshin gsum sgyu 'phrul dang bcas pa bslabs shing bzhugs pa'i phyi lo ma'i yi ge slebs/ mthu'i rtags thon byung tshul/ da dung ser ba gyang

rim pa dgu yod zer ba phob zer ba dang / zhing phyed po btsongs pa'i rin gser rang srang bdun byung ba dbus kyi bya bral zhig la dmod btsugs nas brtags pas 'phrod par go yi
ge gab yig gser bem po la sbas/ des rtsad bcad pas chod nas yi ge gtad/ de bla ma'i yum gyis dgongs nas gser rnams gnang byung / slar ser ba zhu ba la gnyags kyi drung du
byon/ der gu lang 'byung ba'i 'khrugs ser chen po gnang nas/ thun dong du 'brug ldir glog g.yo/ sngar gyi gra pa de grogs su btang byung nas ser ba phab pas/ gyang rim
gsum yod zer ba babs/ ma dang 'phrad 'dod kyang khong gnyis khyi ra bas mthong bas bros/ kho stobs che bas mgyogs pas yul mi'i dmag gis bcar bcar tshun bsdad de snying tshim
bsgrubs/ de nas bla ma rnam gnyis kyi phyag phyir lo 'ga' shas gsan pa mdzad/ der mi mang po bsad pa'i sdig pa yod/ de tsug byas sbyang dgos snyam yod pa dang / gnyags
kyi yon bdag bzang po zhig na ba'i sngas bsrungs la bla ma byon/ der phan ma thogs par kho shi bas bla ma thugs skyo nas log phebs pa'i dus/ thos pa dga' nged rang gnyis
pos sdig pa chen po bsags yod pas/ yang na khyod kyis chos gsha' ma zhig gyis la nga drongs/ ngas brgyags skyel/ yang na ngas chos bsha' ma zhig byas khyod drang / khyod
kyis 'di kun skyongs la nga la brgyags skyol gsungs pas/ skabs rnyed nas bdag gis chos bya bar zhus pas/ 'o na de kha gyis/ khyod na so'ang gzhon/ snying rus kyang che
bar 'dug pas gsungs/ dbus kyi gos snam legs bsdus pa mdzo gcig rgyab stsal te gtsang du byon/ gnubs mjal/ myang stod rgyang khar du sgyer ston dbang nge bya ba yod pas der
song la rdzogs chen zhus gsungs/ der byon khong rang gi gdam ngag gang yod gnang / des khor re bya bar ngab mi byang chub rgyal po sgyu 'phrul yang dag bdud rtsi rnams
la mkhas pa zhig yod pa der brdzangs/ des yar 'brog ngor mar pa 'byung nge bya ba ma mo mkhan zhig gi rtsar brdzangs nas tshul de bzhin gyis bla ma dgu bsten/ khong gis gtsang
rong gi 'bre ston lha dga' la gtad de brdzangs/ der rdzogs pa chen po gsan/ de yan du bla ma re'i rtsar lo gcig

tsam gnyis tsam bzhugs/ yongs dril lo bco lnga tsam/ rang rang gi chos la slob gnyer slob dpon dang mnyam zer zer byas sbyangs pa che/ bskyed rim la nus pa thon kyang thugs
ma tshim/ der 'bre ston gyis nangs shig gung thang pa zhes bos nas/ lags zhus tsa na/ 'a cag gnyis khyod kyis chos nyan lo tsam/ ngas bshad lo tsam 'dis mi phan/ rdzogs
chen dang sgyu 'phrul yang lta dgongs kyi don ston tsam/ spyi'i rnam pa las rgyud thog tu khel ba dka' ba 'dug da lta lho brag chu khyer bya ba de na rgya gar gyi grub thob
nA ro pa dang mai tri pa'i dngos kyi slob ma rgya gar du yun ring por bzhugs/ dka' ba mang du spyad pa mar pa lo tsA zhes bya ba zhig yod/ de la gsang sngags byin rlabs
kyi lam rten 'brel lus la bsgrigs pas rtogs pa sems la 'char ba zhig yod 'dug nged rang pha spad der 'gro dgos pa min nam gsungs/ rje lo tsA ba'i mtshan thos pa tsam gyis
lus ba spu zing / mchi ma lhug par shor/ da lta rang de'i drung du sleb na bsam pa 'khrungs te/ cis kyang 'thad zhus/ dpon slob bsdebs nas byon/ 'brog tu bla ma bsnyung
nas mkha' 'gro ma dga' 'am ci tsug yin/ nga ma tshud par 'dug khyod rang song gsungs/ sman thang brgyud de byon/ de ring 'byor rgyu mdang dgongs de rje lo tsA ba la bla
ma nA ro pas gnang ba yin snyam pa'i rin po che bai DUrYa'i rdo rje phun sum tshogs pa dri mas nogs pa zhig byung bas khrus mdzad de/ rgyal mtshan gyi rtse la 'char bas
'od kyis phyogs bcur khyab pa zhig rmis/ de dang dus mtshungs yum bdag med ma la/ bla ma nA ro pas bla ma la gnang ba yin snyam pa'i shel gyi mchod rten dri mas nogs pa zhig
bla mas khrus byas pha ri'i rtse mor bskyal ba la thams cad kyis phyag mchod pa byed/ de'i dkon gnyer bud med gnyis kyis byed pa zhig byung nas nang par bla ma la zhus
pas/ rmi lam nying 'khrul la gtad pa ci yod gsungs/ der bsu ba la 'phral phru slog pa skad mdzad de byon/ der mjal de kha la snang ba 'gyur yang ngo ma shes/ mjal sna bcol
bas khru'i 'phro 'di slog chang 'di 'thung / khong gi mjal sna ngas bya'o gsungs/ dum zhig na byis pa snum ral shig ge ba zhig 'bod du byung / khong gis go chod 'dug
ngas kyang go chod pa byed bsam rems pas phru lhag ma med par lhogs/ /chang yang lhag ma med pa gsol bas

rten 'brel 'grig yud tsam zhig la dpon slob gnyis kyis slog pa'i zhing de da lta ni mi lag mang pos kyang nyin gcig la zin dka'o/ /de nas bla ma mjal ba dang / da gi'i de khar
'dug pa dang zil che nas tshom me lus pas/ khyod bden rngog gis kyang ngo ma shes/ mar pa lo tsA nga rang yin gsungs te/ lte ba gung thang smad du bcad/ /slob gnyer dbus
gtsang phyogs su bgyis/ /sgyer ston ngab mis dbu mdzad nas/ /rong ston lha dga' yan chad du/ /drin can gyi bla ma bcu tsam bzhugs/ /chos ni rgyud sde snga 'gyur zhus/
/lta dgongs kyi chos la mkhyen pa che/ /khyad par lha rje gnubs chung la/ /drag sngags gza' gdong dmar nag zhus/ /khong sgrub 'phrin gyi phyag len mkhas na yang / /mi kho
bo'i sgro 'dogs cung ma chod/ /rje nA ro mai tris byin brlabs pa/ /lus rten 'brel gnad du bsnun pa yis/ /sems chos nyid ma dang sprod pa zhig /lho chu khyer gyi phu na
bzhugs so skad/ /pha lo tsA'i snyan pa rgyang nas 'khums/ /mtshan thos pa tsam gyis ba spu g.yos/ /lam dka' ba spyad de spyan sngar phyin/ /zhal mthong ba rang gis snang
ba 'gyur/ /khong tshe rabs kyi bla ma yin pa 'dra/ /der bdag la stod nas 'ongs pa'i mi sdig po che zhig lags pas bla mas thugs rjes gzung nas tshe gcig lus gcig la sangs
rgya ba'i gdam ngag cig gnang bar zhu byas pas/ gdam ngag yod/ sangs rgya mi rgya khyod rang gi snying rus la rag las gsungs/ nangs par nas nang mir tshud/ yum shin tu byams/
de dus lho brag la kha bas bla ma'i grwa pa rdung 'tshog mang du byas pas mthu gyis gsungs byas/ khong rnams nang 'dzings mi 'ga' shi bla ma la babs dgos byung bas ming
du mthu chen du btags/ der sdig pa byang ba'i ched dang sras la 'bogs dgongs/ ri zur gcig tu mkhar gyi rmang zlum po zhig brtsigs/ thog so gnyis tsam longs pa dang de
bshig zla gam/ de'ang bshig gru gsum/ de'ang bshig nas da lta'i sras mkhar 'di'i rmang bting / thog so bdun tshar ba dang khyams rtsig tu bcug de thams cad la mi la rang
min pa rdo ra mgo tsam zhig dang / sa khyem gang skyel rogs med/ de'i bar la chos gnang la re nas/ rngog mes 'tshur sogs dbang gsan pa la byon pa'i zlar

'tshangs pas/ gral nas bton phyag 'bebs 'chi ba la gtugs pa/ dus rgyun du'ang rkyen phra mo re la bsnyad btags nas bka' skyon phyag 'bebs mdzad de yi chad thengs bdun song
gi bar la yum la'ang ma zhus/ de nas rgyab la sgal mig gsum rdol ba bstan nas chos zhu ba'i rogs la sbran pas yum spyan chab shor/ bla ma la zhus pas sgal ba rang byung med
dam gsungs/ sngar rta bong la sgal pa byung zer ba thos/ mi la sgal pa byung zer ba ma thos/ sgal pa byung bar ma zad gsum yang rdol 'dug zhus pas/ khrid shog gsungs/
rgyab rmar song ba de gzigs phul bas/ 'di bzhin gyis la sa skyol gsungs/ ci la phan zhus pas rma la sa mi 'chor ba la phan gsungs/ der yang dad pa skad cig kyang ma log bdag
gis sdig pa de tsam byas rting 'di la lam bgrod pa zhig ma byung na 'gro sa dmyal ba min pa med/ tshe gcig la sangs rgya ba'i lam bla ma gzhan la med pas bla mas ci gsung
bsgrubs te mnyes pa zhig bya dgos bsam pa kho na byung / der rma rnams 'grams 'khrugs nas na tsha mi bzod/ yum la zhus pas re zhig ngal gsos gsungs/ rma 'grams pa drag
nas mthu chen da las gyis gsungs/ rgyab kyi rma ma drag pas sa rdo pang du gzung zhing bskyal te las mdzad/ khyams longs nas bla mas gdam ngag mi gnang ba 'dra bsam thugs
mug nas byon/ slar bsam mno btang nas log de dus yum gyis ma phod par byin rlabs rten 'ga' dang phyag tham yig rdzus bskur te rngog can brdzangs/ khong gi gra rigs dol
yas pho yas mo bas brdungs pa la ser ba phob gsungs phab/ rgan mo zhig la gnas tshang bcol ba de ngu / snying rje nas khyod kyi zhing ji lta bu zhig yod gsungs/ 'di 'dra
yod zer gru gsum mchu ring zhig bris pas/ de ma thag tu sla nga bkab sdigs mdzub mdzad pas mo'i zhing ma la gnod pa med pa snum srug ge 'dug sla ngas ma khyab pa'i mchu
lhag pa chu log gis gnan/ gzhan yul de grog shul du btang / phyi than bzhag pas khong rnams rngog la babs/ ser ba'i dus de'i sris kho bo'i thog 'di la'ang yul der ser ba
thu bas zhing thams cad bcom nas rgan mo'i zhing de la skyon med/ mchu chu log gis mnan pa zhig kyang byung ngo / /de nas lam du bya byi'i ro bsdus pas steng g.yogs

ltem gang ba byung / de bla ma'i spyan sngar dkyil 'khor gyi stegs bu yod pa'i khar spungs nas bshums pas ci'ang mi lto/ jo bo nA ro pa'i bu brgyud la sdig po che btsan thabs
su sangs rgya ba yod pa yin gsungs/ cung zad dgongs pa la bzhugs pa'i mthar se gol gtogs pas thams cad nam mkha' la dir rgyab ste 'phur/ de dag gi bya rjes stegs bu la
byung ba da lta'i bar du yod de/ des bla ma yab sras la yid ches/ rngog gis gdam ngag gnang yang bla ma'i bkas ma grol bas myong ba ma skyes sras che 'don gyi dus su bla
ma'i spyan sngar byon/ che 'don tshar/ grwa pa bying gyes/ dbu che rags pa yod pa'i dgongs shig tshogs 'khor byed gsungs/ der bying tshogs/ dbyug pa zhig sku gzhogs su bzhag
pas/ yum gyis dgongs nas rgyang bskyed de bzhugs/ der mar pas phyag sdigs mdzub mdzad rngog la gtad de spyan hur phyung nas/ chos sku rdo rje zer ba ma bcol ba byed
mkhan khyed mthu chen la dbang bskur man ngag ster ba'i rgyu mtshan ci yin gsungs/ rngog bred nas de ltar byas chog pa'i bla ma rang gi phyag tham dang byin rlabs rten rnams
gnang byung ba lags zhus pas/ mthu chen de khyod la sus bskur gsungs/ bred nas bdag la yum gyis gnang ba lags zhus nas rgya mthongs su mchongs te phyir byon/ yum la phyag
'bebs mdzad du phebs pas yum gyis sgor byon bcad de bzhugs pas/ phyag srad srad pa zhig mdzad bzhugs gdan khar bzhugs/ rngog la nga'i byin rlabs rten rnams da lta rang
long shog gsungs 'byon par chas te phyir thon pa na/ a bo mthu chen gyis na bza' la 'jus nas phyag phyir 'gro bar zhus pas/ a bo mthu chen ngas khrid rung da res kyi 'di
dang 'dra/ bla mas rjes su 'dzin te 'ong / yus kyis mi 'dzin na gdod bla ma'i gnang ba zhus te phan gdags so gsung ba la/ phung po nga 'dra ba/ nga rang sdug pa ma zad
yum dang bla ma la'ang 'di lta bu'i 'o brgyal byung / nga skye ba phyi mar chos dang mjal ba zhig thugs rjes 'dzin dgos zhes lceb par brtsams pa na/ bla mas bu de 'dra ma
byed/ gsang sngags bla med kyi lugs la phung po sangs rgyas kyi bdag nyid yin pas de la brnyas na rtsa ltung phog mdo lugs la'ang rang srog rang gis gcod pa sdig pa che
shos su gsungs pa yin/ de ltar ma byed gsungs pa'i ring bla ma thugs sos

nas bdag med ma shog gsungs/ yum byon pas rngog la sogs pa gar song / bla ma rngog sku chas len du chas pa la mthu chen zhu ba 'di ltar 'bul ba la lan 'di ltar 'debs kyin bzhugs
gda' zhus pas/ 'o na shog gyis gsungs/ a bo mthu chen gyis nga 'dra ba bla ma thugs sos nas kyang sku drung du 'gror med la/ phyin na bka' skyon dang phyag 'bebs myong
ba las med pa zhes brgyal brgyal bshums pas/ bla ma rngog gis khyod yar song la bla ma'i spyan sngar mthu chen phyin e chog ltos/ de min ngas 'dir ma bsdad na 'dis gang
min byas dogs 'dug des zhus pas/ bla ma mar pa'i zhal nas/ da res 'bod pa'i mgron gyi gtso bo a bo mthu chen yin/ bdag med ma rang song la bos shog gsungs der yum rang
phebs/ mthu chen da khyod rang ngu mi dgos thugs rjes gting nas 'dzin par 'dug de'i rtags la da res mgron gyi gtso bo mthu chen yin/ khyod rang song la bos shig gsung 'dug
pa gsungs pas/ yum gyis sems gso yin nam/ bden nam the tshom me ba la drung du bslebs/ der bu chen der yod kun yang 'dzom zin 'dug de'i tshe bla ma thugs zhi bar bzhugs
nas/ brtags brtags na rang re kun la skyon med/ ngas ni mthu chen gyi sdig pa sbyong ba'i phyir byas/ bdag med ma ni spyir bud med sems chung / khyad par snying rje che
bar 'dug pas kho la snying rje nas yig brdzus bskur/ rngog gis yi ge bskur nas de ltar byed pa bden mod/ 'on kyang byin rlabs rten tshar cig 'dir skyol/ phyis khyod rang
la ster gsungs/ de'ang khyod bu slob las dang po pa rnams dad pa ma log ngas 'dod pas kun nas blangs pa'i las yin na zhi bas bcol bas chog ste min/ bu 'di la yid chad chen
po lan dgu thongs na lam lhag med du sangs rgya ba yin pa la/ da lan the ba'i brgyad las ma thongs pas da dung dka' ba spyod pa cung zad dgos/ 'di ngas skal ldan du shes
nas phru slog pa'i zol gyis bsu ru phyin gsungs/ gral de nyid du skra bcad mtshan mnal lam bzhin rdo rje rgyal mtshan zhes btags/ dge bsnyen dang byang chub sems kyi sdom
pa gnang ste/ gsang sngags kyi dbang bskur ni sang gnangs nas rim bzhin bya'o gsungs pas/ nga'i 'di rmi lam yin nam mngon sum yin/ rmi lam yin na gnyid ma sad na dga'
ste snyam pa 'khrungs nas

tshogs kyi 'khor lo la dgyes par rol/ der sang nas sa chog gnangs sta gon zhag gsum pa dngos gzhi mdzad pa'i dkyil 'khor bstan pa'i dus/ 'dir mtshon byed dpe'i dkyil 'khor
yin/ mtshon bya don gyi dkyil 'khor 'di na zhes bar snang la dpal 'khor lo sdom pa drug cu rtsa gnyis kyi dkyil 'khor rten brten par bcas pa mngon sum du bzhugs pa mjal/
gsang mtshan 'dogs pa'i dus sa gsum gyi mkha' 'gro ma nam mkha'i sprin phung tsam gyis mgrin gcig tu bzhad pa'i rdo rje zhes btags so/ /dbang gong ma gnyis kyang dngos dbang
du mdzad/ dbang dus su dpe'i ye shes gzigs pas 'jig rten chos mchog gi rtogs pa brnyes pa yin gsung / de nas brtsams te dgyes pa rdo rje/ ma hA ma yA/ gdan bzhi/ sangs
rgyas thod pa/ gsang ba 'dus pa/ de dag gi rgyud rgyud 'grel dbang sgrub thabs rim pa gnyis/ don mthar thug ston pa'i snying po skor/ khyad par khyad chos bsre 'pho gnad
kyi mtshams sbyor la smar khrid du mdzad/ lho brag stag nya'i brag la sgom du bcug go /tshar gcod la lo bzhi/ rjes 'dzin mdzad nas lo gnyis dang zla ba brgyad bzhugs/ lo
tsam bzhugs rgyu'i nang la mkha' 'gro snyan rgyud kyi gdam ngag gnang / dpal nA ro pas mdzad pa lta bu'i tshogs kyi 'khor lo dgyes pa'i rdo rje la brten nas mdzad pas/
mes rngog 'tshur mi la mgo yags la sogs thams cad kyis dgyes rdor sprul pa'i lha dgu dngos su gzigs/ gzhan bde mchog 'khor lo la sogs pa'i yi dam du mar snang ba/ zad par
sa la sogs pa'i rdzu 'phrul/ grong 'jug mdzad pa la sogs che ba'i yon tan sangs rgyas dang mnyam par gzigs pas/ ci gsung ba'i bka' la skad cig kyang mi 'gong ba'i dam bca'
mdzad de/ pha sku drin can gyi zhabs drung du/ /lo drug zla mthong brgyad du bsdad/ /lus dang grib ma bzhin du 'grogs/ /nor zang zing gi 'bul ba ma mchis te/ /lus kyi
zhabs tog rdul du brlag /dang / thugs gting nas mnyes pa'i gnad ka des/ /rgyud zab mo dgyes pa'i rdo rje dang / /byin rlabs can gyi bde mchog dang / /snying po mahA ma yA'i
rgyud/ /dpal nam mkha' lta bu'i gsang 'dus dang / /bka' srung can gyi gdan bzhi dang / /sprul pa sangs rgyas thod pa'i rgyud/ /don mthar

thug ston pa snying po'i skor/ /bka' rgya mtsho ltar zab rgyud 'grel las/ /bcud nor bu rin chen gting nas blangs/ /gnad zab dgu'i don snying phyung ba rnams/ /gser zhun ma
lta bur dril nas gnang / /phri bsnan lhag chad yod re zhes/ /DA ki dpang btsugs dbu snyung bzhes/ /de nas bla ma la zhus te yar log rngog la phyag skyel du byon/ de nas yul
du sleb dus yum shi sring mo 'khyar/ khang zhing mthus 'jigs nas bdag med du lus 'dug der skyo shas gting nas langs a ma'i rus bu rnyed/ de la glan lo'i dbon po'i rtsar
byon tsha tsha btab/ yon du dkon mchog brtsegs pa'i mdo lus 'dug pa de phul/ dgong gcig bzhugs/ rkang btsugs phug tu byon/ der a nes kha cang bgyis te zhing thabs kyis
phral/ rin sprad pa bsnams te brag dkar rta sor byon/ 'tsho ba phye dri yod tsam lo gsum/ ci'ang med pa zwa rang gi tshod ma la brten pa lo drug ste dgu rtse gcig tu bsgoms/
sgom la bogs che bsam pa ma byung / der khyi ra bas mthong lus dka' thub kyis gdungs pas mi yin nam 'dre yin zer/ de dag las 'phros thos nas pe tas rnyed/ mdzes se dang
gnyis kyis rtsam chang sha dang bcas pa dum zhig phul te zos pas sgom mi nus pa snyam byed/ gegs 'di las che ba mi yong dgongs te bla mas gnang ba'i shog dril bltas pas/
sngar rtsa nang du rlung sems 'du rgyu zas ngan pas ma lhongs pa des bslang bar shes/ de'i lugs bzhin bcos pas skyon 'dzin yon tan du ngo 'phrod nas/ byang chub kyi sems
rang byung gis gyen du log gsang gnas kyi rtsa mdud grol/ sa dang po dang gnyis pa non/ de nas lo tsam du brtson par mdzad pas lte ba'i rtsa mdud grol/ de nas brag dmar
chong lung la sogs par byon/ lhag par la phyir byon nas lha chen po tshogs kyi bdag po dam la btags/ slob brgyud rnams kyi sbyin bdag byed par khas blangs rang srog mdongs
gsol du phul/ de nas rtsar mar skor cig byon/ dgun de gshen rdor mo shAkya gu Na sogs ban skyes drug chos zhu bar 'ong ba'i lugs byas/ 'tsho chas nyung ngu zhig las bsnams
ma byon/ khong tsho la sgang nas log de dgong nas kha mo che bab/ sos zla ba lnga pa tsam las lam ma bye/ der bu slob rnams kyis grongs yod snyam gshegs rdzongs la
dmigs mchod pa byas/ de nas

sos khong rnams kyis spur ram spur rus gang rnyed snyam ltar 'ongs pas gsa' zhig pha bong nas bya ra byed pa mthong / de nas ngu ba dang gsung thos chas cung zad las ma zad
par 'dug pas ting nge 'dzin gyis 'tsho bar shes/ dad pa lhag par skyes/ mchi ma lhug par shor/ nan gyis yul du gdan drangs/ der bsu mi rnams bro rtse bas thugs nyams 'ur
ba skad mdzad de/ pha bong 'dam bzhin brdzis/ de dus snying ka'i rtsam mdud grol sa drug pa non pa yin te/ stod byang chub sems kyi rgyun 'bab bde/ /smad dwangs ma'i thig
les gang bas bde/ /bar dkar dmar thug phrad rtse bas bde/ /de nas mi ma yin gyi gdul bya phal btul nas mi'i gdul bya 'dus pa'i thog ma/ ra la'i phu za 'og phug tu bzhugs
dus/ yul de'i phyugs rdzi rnams drung du byung ba'i byis pa zhig rje btsun mthong ba tsam gyis lus skyi bung / sems tshe 'di'i snang ba 'gags/ khrong nge lus/ de nas brtsams
te yang yang chos nyan du 'ong ba la ma khus sdang po byas phru slog tu bcug de'i dus chung ngu la mdze nad byung / der rje btsun gyis sgom bzlas 'dra bslabs/ de'i
tshe mdzo ki bzhi byung ba'i rgan pas grogs byas rgya gar du 'khrid par brtsams/ byis pa de phar 'gro dus rje btsun thugs dam la bzhugs gsungs/ des phug pa'i sgo brtsigs
lo gcig tsam 'gor te mdze nad gsos/ tshur log mi la gar bzhugs rtsad bcad pas/ dang po de skad zer ba zhig 'dug da gar song ngam ma shes zer/ sngar gyi shul du bltas pas
phug pa'i sgo brtsigs brtsigs par 'dug gshegs yod snyam bshig pas rje btsun sku khrong nge bzhugs/ khyod kyis don 'grub bam/ 'grub zhus/ der rje btsun la skra bcad/ mtshan
rdo rje grags pa de khar bzhag dge bsnyen dang sems bskyed/ bde mchog 'khor lo'i dbang bskur/ bsre 'pho'i man ngag stsal te sgom du bcug pas bde drod bsam gyis mi khyab
pa skyes pas ras rkyang mdzad/ thams cad kyis ras chung pa zhes snyan pa'i dril bsgrags so/ /de nas thugs sras bu slob phal cher 'dus/ de nas chu bar du byon/ sman lung
du bzhugs dus bkra shis tshe ring mas g.yos nas/ nam mkha'i lha phran man/ sa 'og lto 'phye yan/ gdon chen bco brgyad kyis gtsos pa'i snang srid kyi lha 'dre ma tshogs pa
med/ de las shin tu 'jigs shing mi bsrun pa'i sha za ma lnga/ keng rus bzhed pa'i bud

med ri rab pang du bteg nas rdeg par rtsom/ dmar mo khrag 'dzag ce spyang gi gdong can rgya mtsho hub kyis 'thung / gshin rje gzugs 'chang ba nyi zla cha lang bzhin du rdeb/
sol ba'i bud med gad brgyangs can gza' skar thang la 'bebs/ shin tu mdzes pa lha mo'i gzugs kyis yid bslu/ gzhan yang gzugs med lag pa rkyong ba/ rtsi shing nags tshal
'gul ba/ sa rdo ri brag bgad pa/ phyogs bzhi 'obs kyis bskor/ mtshams bzhi gyad kyis srung ba/ nam mkha' me dang sa gzhi chus gtams pa/ mi sdug pa'i gzugs bred dgu tshogs/
mi bzad pa'i mtshon srid dgu 'phen/ mi snyan pa'i tshig dgu smra/ bar chad lung bstan gyis glu len/ mi bsrun pa'i bya ba yod dgus bsam gtan gyi drod nyul du byung ba rnams
gsung ngag bden pa'i tshig gis bkrol/ phyag rgya gnyan po'i zil 'og tu mnan/ rang rtags srog gi snying po bzhes/ bka' 'bangs bgyid par brtsis la phab/ lhag par bkra shis
tshe ring mas gtsos pa rnams la lta ba dbu mar gtan la phab/ sgom pa lam gyi rim par bskyed rdzogs kyi gnad bcun/ spyod pa 'phrang sgrol gnad kyi bar dor phye nas bstan/
bka' gsang snyan rgyud kyi gdams pa rnams gnyer gtad/ rje btsun nyid kyi las kyi phyag rgyar bzhes/ phyi rab rnams kyi mgon skyabs dpung gnyen du 'gyur bar mdzad pas/
nga'i bstan pa mi ma yin tshe ring ma dang / mi dbus pa ston pa des 'dzin pa yin gsungs/ de'i dus mgrin pa longs spyod kyi 'khor lo dwangs mas gang bas sa brgyad kyi rtogs
pa brnyes/ de nas gangs ti se'i bar du byon/ der bon po ming sring btul/ nus pa che shos/ sring mo de'ang bon rang gi lo rgyus la/ bsam yas su 'khrungs pa co sa bon mo/
bla ma tshe dbang rig 'dzin gyi yum tshe'i rig 'dzin brnyes pa de yin/ nA ro bon chung de'i slob ma yin zer/ stag la me 'bar gyi sprul pa yin yang zer/ ming po rdzu 'phrul
gyis btul/ sring mo phyag rgyar mdzad de dwangs ma dbang du bsdus pas thul/ thong la'i la thog tu dam pa sangs rgyas dang rdzu 'phrul 'gran/ spangs rtogs mtshungs par
zhal bzhes/ rje ras chung pa rgya gar du brdzangs pa la ston pa dar blo'i rtsod lan ma thebs pas yin/ thos pa'ang gal che zer ba byung / rje btsun yab sras zab mo'i gdams
pa len rgyu la dgongs/ tshur 'khor dus ras chung pa

nga rgyal skyes pa g.yag ru che ru ma song / rje btsun chung du ma song bar de'i nang du 'khrul 'khor ldem me bzhugs pa dang / dpe la chags pa rkyang ma brgya bu brgya/ spyang
ki ma brgya bu brgya'i 'bros 'ded/ rje btsun rang gi sku'i rtsa 'khor bde dgyes gsang 'dus gdan thod ma yA drug tu bstan pa dang / dkar brgyud bla ma dang sngags kyi
dkyil 'khor sogs dang / pha bong rta ltar zhon nas rgyug pa/ chu ltar 'phyar ba/ 'dam ltar rdzi ba sogs sku gsung thugs kyi bkod pa mtha' yas pa bstan nas nga rgyal lhag
ma med par mdzad/ de'i skabs su dpral ba'i rtsa mdud grol bas sa bcu'i byang chub sems dpar gyur pa'i tshul bstan/ sa bcu pa la rjes thob de bzhin gshegs pa rnams dang khyad
par med kyang / zhes gsungs pa'i rgyu mtshan gyis so/ /bal po rdzong du dharma bo dhi/ shI la bha ro gnyis kyi phyag bzhes/ de nas mi ring bar dbus pa ston pa rje btsun
rang gi rdzu 'phrul gyis thugs bsgyur nas bkug mjal dus chang bzhes 'phro de gnang bas lhag ma med par bzhes pas brgyud pa zin par dgongs/ bsod nams tshogs chen bsags
las byung / /sems can kun gyi rin po che/ /zhes bsgrags/ de la bde mchog lha bcu gsum gyi dbang bskur ba'i dus na nga mi la rgas pas mi longs/ bum pa khyod rang song la bskur
cig gsungs pas bum pa nam mkha' la 'phags te dbang bskur/ bsre 'pho gnad kyi mtshams sbyor bstan te sgom bcug pas thun mong dang khyad par gyi nyams mod la skyes/ gzhan
yang gdam ngag legs par gnang / ras chung pas rdo rje phag mo bris thang la rab gnas zhus pas/ ye shes pa dam tshig pa 'di la bzhugs/ dga' ston du me tog 'di bzhes gsungs
pas/ ye shes kyi lha dngos su byon te de la thim/ bris sku dbu seng byas te me tog bzhes zhes grag go /mthar gshegs pa'i tshe sa bcu gnyis kyi dbang phyug brnyes mod
kyang / lam gnyis lhag mar las pa skad mdzad de/ 'di nas mngon par dga' ba'i zhing du byon nas/ der yongs su sbyong ba mdzad do zhes zhal gyis bzhes la/ mya ngan las 'das
nas ras chung pa byon pa la lam du dngos su bsu ba/ rjes ma spur gyi rtsar phebs dus 'khor gsar pa rnams kyis ma btang bar ras chung pa yus nas brgyal/ brgyal sangs

ba dang spur khang nang na me rang 'bar ba de'i dbus su phyag gcig gis me lce mnan/ gcig gis zhal 'gram skyor te/ kho re tsho de skad ma byed dang / 'bag brgya bas sengge gcig
dga' ba de ras chung pa yin yar thong / ras chung pa rang yang de ltar yus mi dgos gsung mtha' tshig gi mgur gsungs/ slar spur du song / der gdung rnams ring bsrel gyi
gong bu gcig tu byas te yal/ lha dang mkha' 'gro'i mchod pa blos mi 'khyud pa byung / bod du kun mthun snang grub pa'i rdzu 'phrul ston pa 'di las lhag pa'ang lta ci/ mnyam
pa'ang ma byung ngo / /slob ma nyi ma lta bu gcig zla ba lta bu gcig rgyu skar lta bu nyer gsum ste grub thob nyer lnga/ phyir mi ldog thob pa'i rtogs ldan brgya/ drod
thob pa'i skyes bu rtsa brgyad/ lam sna zin pa'i rnal 'byor pho mo stong rtsa gcig chos 'brel thob pas ngan song gi rgyun lam chad pa brtsis las 'das pa 'ongs zhes bcom
ldan 'das mas lung bstan pa ltar byung ngo / /de'i sras kyi thu bo zla ba lta bu ni rje btsun ras chung pa ste/ yul gung thang 'phrang rar yab gnyan dar ma grags zhes bya
ba'i sras su 'khrungs/ mtshan rdo rje grags pa zer/ sku 'bras gtsang bas lha'i bu 'dra/ der klog yig mkhas par bslabs/ dgung lo brgyad la yab gshegs/ yum a khus bsdus/
de chos la mi dga' bas ma'ang de dbang song nas shin tu sdang / der klog bklags pas za yon phun sum tshogs pa byung / de bsnams za 'og phug tu mi la'i rtsar byon/ de nas
ma khus dbang med khrid nas phru slog tu bcug pas mdzes zin/ de nas ma khus kyang mi la'i rtsar rgyug zer/ der rje btsun gyis glan lugs kyi phyag na rdo rje gnang bzlas
pa byas pas thu ru red/ zhang po'i sa gung thang tsher yul bya bar phyin nas khang gog cig tu bsdad yod pas/ dzo ki bzhi byung ba'i rgan pa de snying rje che/ des khrid nas
rgya gar du byon/ lam du 'phral skad sbyangs/ thugs rab che bas skad kyang mthar thug pa zhig mkhyen/ lam yang yun ring ba 'gor/ ta pa sa ta'i grong khyer bla ma ba la
tsandra bzhugs par brtol/ las kyi rdo rje'i sgrub thabs 'bring po yi ge bcu pa'i dbang sgrub thabs gnang / zla ba gsum song ba dang lus thams cad phus btab pa bzhin skrangs/
nad zug tshugs thabs med pa byung / rnag khrag chu ser yang gang min nas rdol ba'i phol mig mang po byung nas/ bla ma la mi sos pa 'dra na zhus pas/ dmangs po

yul 'tshol ba bya ba'am/ pham po srid tshol ba bya ba yin/ dang po 'di tshugs 'ong gsungs/ bla mas kyang zhag bdun mtshams gcod grogs mdzad/ de nas brtson pas mnal lam du la
zhig la mi mang po 'gro yi 'dug ci la 'gro dris pas/ nged rnams gung thang gi gnyan rdo rje grags la gnod pa'i klu bskyas byed par ltar 'gro ba yin zer/ mnyam por phyin
pas ri mthon po zhig gi khar bslebs dus/ lung pa zhig nas sbal sbrul mang po phyung phyung zer zhing 'gro /bya mang pos phyi nas yar 'ded byed cing la brgal song / mnal
sad pa na ngo gdong yang 'jam nyal nyal 'dug lus thams cad bde sangs song / brgyugs pas kyang de khar 'dug nas/ yul na ni mdzes thu lum song zer ba yod/ pha dar ma grags
la bu ma skyes ri shi byas nas te te mang du brdungs/ nangs par bla ma la zhus pas sos pa yin/ da dung log nyen yod pas srung ba byed dgos gsungs/ bsrung ba'i ched du zla
phyed mtshams bcad/ de grol 'phral bod du byon/ bsod snyoms mdzad/ gser srang phyed dang bzhi rnyed pa 'bul du byon/ de res gdam ngag lhag ma med pa gsan/ ti bu dang yud
cig mjal/ de nas 'khor te rje btsun la gtugs nas dbang gdam ngag mang po gsan/ bsgoms pas gtum mo'i drod rtags thon/ ras chen ras chung zhes yab dang mtshungs pa'i grags
pa thob/ bla ma'i khrid gsar pa rnams kyi slob dpon mdzad/ de nas rje btsun gyis brdzangs nas rgya gar du phyi ma byon/ der bla ma ti bu dang mjal/ ba la tsandra'ang de'i
slob ma paNDYi ta zla ba bzang po yin/ de las nA ro mai tri nas brgyud pa'i gdams pa/ gzhan yang de nyid kyi yab ga ya dha ra paN chen mkhas la man ngag che bas de'i gdams
pa sogs gsan/ de'i dus grub thob a mo gha badzwa yis/ bod phrug snying rje bar 'dug ste tshe zhag bdun las mi 'dug pa zer/ thugs dngangs te bla ma la zhus pas/ grub pa'i
rgyal mo zhes pa tshe dpag med dngos su mjal ba zhig yod pas spyan drang gi gsungs/ tshogs dang gser gyi maNDYal bshams gsol ba btab pas shing spangs gser gyi maNDYal
de nyid du byon/ tshe dpag tu med pa'i sgrub thabs phyi nang gsang ba de kho na nyid las tshogs rta mgrin la sogs pa'i sham bu dang bcas pa gnang / zhag bdun gnyid med du
bsgrubs nas ma gcig gis

khyod lo ji tsam thub par 'dod gsungs/ shi'ang mi lto snyam pa tshun zhus pas/ bod ngan pa/ bsam pa mtho dma' nges pa med/ bu pha'i tshe dang mnyam pa zhig bya yi gsungs/ brgyad
cu rtsa brgyad thub par lung bstan/ de nas gdam ngag rnams tshang bar byas nas log 'byon khar ti bus khyod kyis sgra mi shes pa'i skyon gyis dpe 'di rnams bod skad
du ji lta bar bsgyur med pa 'dra ste/ lam du mkha' 'gro ma zhig gis zhus dag byed par 'gyur ro sogs zhal bkod thems par stsal/ ma gcig 'di de dus skal ba dang ldan pa rnams
rjes su 'dzin/ gzhan phal pas mthong bar mi nus pa zhig go /ji ltar gsung pa bzhin bal por phebs dus bha ri mas bsus te dpe rnams kyi lhag chad bsal tshur byon thugs la
khengs pa cung zad 'khrungs pa/ rje btsun gyis rdzu 'phrul bstan de bzlog bla ma la gdams pa yar skyes su phul ba/ de yang / lus med mkha' 'gro'i chos skor la/ /lhag chad
nor 'khrul mkha' 'gros bsal/ /zab dang yang zab bka' rgyas btab/ /'chi med bdud rtsi'i bcud len dang / /gzhan yang gser dang 'dra ba'i chos/ /ngo sprod gnad kyi bar do
dang / /bsam gtan thun 'jog gdam ngag dang / /brda don gsum dang rin chen lnga/ /nyams su len pa'i chos drug dang / /zhes bya ba rnams so/ /gzhan/ bod phrug rgya gar phyin
pa la/ /gdams pa bdag rang che'o snyam/ /zhes gsungs/ de nas nya ma rnams rje btsun yab las sras ngo mtshar che ba skad zer bas sdig tu 'gyur snyam nan gyis zhus/ snye
nam drod phug tu mkha' 'gro snyan rgyud kyi gdam ngag rnams phri bsnan lhag chad med par gnang / rje btsun gyis mar pa la gsan pa thams cad thugs sras ras chung pa la tshang
bar bzhugs skad/ de nas dbus la byon sum 'phreng du a su mjal ba la 'gyur gyi do ha gsan/ yar klungs su rje btsun sku mtshar ba dang / dbus mo'i gsol nyams nang 'dzom
lo gsum pho brang skyor ldem du grags par rgyal po'i sras tshab mdzad/ rje btsun gyis mdze por sprul nas g.yu bslangs/ ras chung pa gtong phod che bas sbyin/ des yab yum
khros te slar rje btsun gyi drung du bzhugs/ g.yu sprang po la sbyin pa mi las lon/ /do nub bde mchog gi dbang yon mdzod/ /gsungs/ de nas re zhig na/ da ni ras chung dbus
su song / /dbu ru byang ngos 'grims la

bzhud/ /dang / dge bshes 'ga' la phan thogs par 'gyur/ sham po'i gangs/ byar po'i nags/ dgon pa rdo bod mtshams su thob/ /de na gdul bya snod ldan yod/ /yos bu'i lo rta zla
ba'i tshes bcu bzhi tshun la 'dir slebs pa gyis gsung ba bzhin/ rdze btsun gyis kyang lam du skal ldan mang po rjes su bzung ste/ bla ma'i bkas ro snyoms da lta ston pa'i
dus min pas bod yul gyi brag mkha' 'gro ma dang lha 'dre thams cad 'du ba zhig yod pa der sbos/ mi rabs gsum nas chos 'di'i bdag po 'ong / de la gtod cig gyis gsung pa
bzhin lho brag mkhar chur byon/ ro snyoms dang sangs rgyas thos chog gter du sbas/ sham por phebs/ der mkha' 'gro ma btsun chung du grags pa des sleb/ blon la spyan drangs/
grub pa'i rgyal mos tshe dpag tu med pa sgrub pa'i gnas su lung bstan/ tshul nges pa med par de'i sprul pa'i bud med re rje btsun gyi bstan pa nam gnas tshun 'ong gsung
/ de nas byar po nags su phebs/ 'di yan du rje btsun gyis mos pas spyod pa'i sa pa kho na'i tshul bzung / 'dir chos nyid kyi bden pa gzigs te yun ring por ma lon par sa
bcu pa'i dbang phyug tu gyur pas/ rje btsun gyis nga'i bu bdud kyis khyer/ bdud sus khyer/ mi la'i bdud kyis khyer ro gsungs de nas gnyal lo ro rang du bzhugs te 'phrin
las yun ring du bskyangs nas mthar tshe gong gi phug pa/ grub rgyal ma dang mi la gnyis kas lcang lo can dang khyad par med par lung bstan pa'i gnas de nyid nas sku lus ma
spangs par mkha' spyod du byon pa yin la/ da lta'ang lcang lo can na btsun mo lnga brgya'i dbus su rdo rje 'chang ye shes kyi skur bzhugs pa yin no/ /de ltar spyan 'dren
pa'i mkha' 'gro btsun chung ma tshogs kyi dbus nas mkha' spyod du byon/ slob ma lo gtsang ra dang byes 'gol ba bzhi la lho'i bu bzhi/ khyung tshang pa/ 'brog sgom/ bur
sgom/ rta shod ras pa la byang gi bu chen bzhi/ gzhan la stod pa gnyan chos skyabs sogs tshad med pa thon/ rje zla 'od gzhon nu/ sne'u zur pa/ bya yul pa sogs dge ba'i bshes
gnyen du mas kyang gtsug gi nor bur bsten no/ /de'i slob ma tsa'i rgyal ba lo/ 'khrungs sa gnyal stod/ mdo rgyud la sbyangs/ rje btsun gyi tshogs pa rnams kyi dpon du
lo nyi shu rtsa lnga bzhugs/ gtsang pa ni/ la stod gcung / sum

pa nye'u mkhar pa/ yab sum pa dbang phyug yum rma mo khyi khar gyi sras su 'khrungs/ khyim thab byed 'jug rtsis la bros nas myang stod stag tshal du stod lung rgya dmar ba
dpon slob phebs pa'i sar byon/ mdo'i sbyangs pa dang / rngog jo sras mdo sde la dgyes rdor rgyud bslabs/ rje ras chung pa'i snyan pa la gtad de byon/ phyag g.yas pa'i srin
lag mar mer phul/ lo nyi shu rtsa gcig gzims g.yog mdzad/ khong med par su la'ang chos mi gnang zhes zer grags/ bsre 'pho gnad kyi mtshams sbyor rang yang tshar drug cu
rtsa bzhi gsan/ chu bo ganggA tshun la gdam ngag che bar grags/ ting nge 'dzin grub pas mngon shes rdzu 'phrul la thogs pa med do/ /byes 'gol ba ni/ mkha' 'gro btsun chung
ma ming sring gnyis yod pa'i ming po/ mtshan ston pa yang dag dpal zer/ rje btsun gyi spyan sngar chos sgor zhugs/ mtshan chos kyi grags par btags/ gdam ngag dang nus
pas grub thob kyi grags pa thon/ 'di gsum la sku mched gsum zer/ de dag gi sras kyi thu bo grub thob gling yin/ gzhan ri thub mang du byung / byar por shes snang ba ni/ nye
gnas rin chen grags rang yin/ 'phrin las kyang legs par byung ngo / /khyung tshang pa/ 'khrungs yul stod lung / bya 'dul las rab tu byung / rgya dmar ba las bsnyen par
rdzogs/ pa tshab las dbu ma gsan pas bsten long ma byung bar dar yon tan grags las bzed pa/ dbang rdor las spyod 'jug rgya dmar ba las tshad ma dang rang rgyud/ se las phar
phyin mtshan brjod/ phug pa ba las ra li/ jo bsod las bde mchog dang kri ya/ lho pa las kha rag skor/ rwa lo las dus 'jigs dgra nag 'char pa las bka' gdams/ 'khon phu
ba lcam sring las lam 'bras/ rgya las rim lnga/ rngog las dgyes rdor bslabs/ yang dag pa'i gdam ngag la blo ma rdzogs/ 'bri sgom gling kha pa'i rtsar byon/ khong gis dbus
pa glen/ slob dpon ras chung pa 'dra ba dbus su bzhugs pa la mi zhu ba 'di nas yar 'ong ba gsungs/ bden dgongs ras chung pa'i drung du snga 'gros btang / byon pas/ nga'i
rmi lam du zla ba rang gcig nas nyi ma 'od dang ldan par 'ong bar yod zer/ zla ba de khyod kyis bsngags pa'i slob ma kho yin/ nyi ma khyod rang du 'dug zhag bcu dgu la
snyan rgyud rdzogs par gnang / phyis

lan gnyis mjal/ de nas bsgrubs pas spangs rtogs kyi yon tan bsam gyis mi khyab/ de'i slob ma dge sdings pa/ shangs pa mar ston/ rta sgom gsum la zhang los gtugs/ gzhung ma
byung nas thugs the tshom pa na/ dge sdings pa nas ma cig ong jo bla ma'i gsang yum yin/ khong la yod srid der song gsungs/ lan gnyis byon pas yod pa'i sgros kyang mi gsungs/
phyis kha che paN chen la bsnyen par rdzogs/ mtshan grub pa dpal bzang po/ 'dul spyod legs par bslabs/ kho thag ma chod par ma cig gi drung du byon pas/ da res dgyes
bzhin du gnang bas thugs tshim/ de nas kyang thos pas mi ngoms nyid dang ni zhes pa'i skabs bal por paN chen ratna rakShi ta la sgra tshad bslabs/ rgyud 'grel pa dang bcas
pa nyis brgya tsam/ dbang yongs su rdzogs pa brgyad cu rtsa bzhi gsan/ lar chos zhus pa'i bla ma bdun cu yod/ 'gyur yang mang bar mdzad/ chos rje sa paN dang phyag bris
gtong res mdzad pa na'ang chos rje pas bkur sti che bar 'dug go /des sba'i sngags 'chang dha ra shrI rnying ma ba/ des khong rang gi sras chos rje bsod nams rgyal mtshan/
des khong rang gi sras mo ye shes kun ldan/ phyis kun ldan ras mar grags pa/ de la kun spangs pa bde legs rin chen pas gsan/ de la mkhas btsun gzi brjid pas zhu/ khong
gis zhu dus ma cig kun ldan rang bzhugs pa gsan nas la phyir byon/ mjal nas yongs rdzogs gsan/ mkhas btsun pa nas/ ding sang sha ra rab 'byams pa/ gtsang smyon he ru kas
rtsal du bton pa las mched pa dang / gtsang chen chos kyi dbang phyug nas mched pa gnyis su gyes/ bde legs pas gnas rnying mkhan po gangs can kun dga' dpal la/ des 'brug
pa rgyal dbang chos rje la gdams te/ mya ngan las 'da' kha'i zhal chems la ras chung snyan rgyud kyi dpe 'di ra lung du chos rje kun dga' dpal 'byor la phul gsung / kun
spangs dpon slob gnyis ka stod 'brug tu zhal gyis bzhes pa zhig rgyal ba'i dbang pos dpal 'brug pa rin po che ngag dbang chos kyi rgyal po/ de las kho bos thob bo/ /ngom
rdzong ston pa ni/ gcen lung pa/ sngags rnying ma lugs kyi ston pa/ rje btsun gyi bka'i bsdu ba po/ mar pa mgo yags kyis kyang gdam ngag bum pa gang byo lon pa 'di las rtsa
ba med

pa'i snyan rgyud cig byung ba la ngom rdzong snyan rgyud du grags/ de mya ngan las 'das nas spur bzhugs sindhu ra bre gang min pa spur rus kyi rigs ma byung zer ro// gzhan
zhi ba 'od kyis brag rgya shar du bsgrub pa mdzad/ brag ri zang thal nas mkha' spyod du byon/ khyi ra ras pa mkha' spyod 'grub/ srid gsum lus ma spangs par mkha' spyod du
song / lcam lhan cig skyes pa'i sgron ma ni rje btsun bzhugs rin drung nyid na bzhugs dpe gnyer mdzad/ gshegs gshegs tshun bzhugs/ de nas 'dir byon/ 'dir bzhugs/ 'dir gshegs
med/ rje zla 'od gzhon nu'i zhal nas/ de ni kho bo la thugs rtsigs che/ gdam ngag 'di lta bu zhus shig gsungs khungs ston/ don la chos bdag mkha' 'gro yin/ dpe khyer
nas u rgyan du log pa'o gsung ngo / /rje btsun gyi sras nyi ma lta bu ni chos kyi rgyal po dwags po lha rje/ mar pas/ rgod de la bu gcig byung ba de/ /'gran gyi do med zhig
'ong ba yin/ /zhes gsungs pa de'o/ /de 'ang sngon gyi sems dpa' me tog zla mdzes/ thub pa'i spyan sngar zla 'od gzhon nur gyur pa/ snying rje padma dkar po'i mdo las/
kun dga' bo nga 'das nas ma 'ongs pa'i dus na byang phyogs kyi rgyud du dge slong 'tsho byed ces bya ba sngon gyi rgyal ba la lhag par bya ba byas pa/ sangs rgyas brgya
stong mang po la bsnyen bkur byas pa/ dge ba'i rtsa ba bskyed pa/ lhag pa'i bsam pa bskyed pa/ theg pa chen po la yang dag par zhugs pa/ skye bo mang po la phan pa dang bde
ba'i phyir zhugs pa/ mang du thos pa/ byang chub sems dpa'i sde snod 'dzin pa/ theg pa chen po'i bsngags pa brjod pa/ theg pa chen po yang dag par ston pa zhig 'byung
bar 'gyur te/ zhes lung bstan pa'i skyes bu de 'khrungs pa'i yul ni/ gnyal bud nyi'i bye brag ser lung / de nyid kyi yab mes kyis brtsigs pa'i gnas gzhi ser kha yod pa de
yin/ gdung rus snyi ba/ yab snyi ba rgyal po dang yum dal bza' gnyis la sras gsum 'khrungs pa/ bar ma zhang dar ma grags/ dgung lo sum cu rtsa gnyis kyi bar du rten khyim
pa/ sman gyi 'gro don kho na mdzad/ de'ang rgya gar gyi mkhas pa skye med sogs rgya dkar nag bal po/ lhag par bod kyi sman pa pi dzi la thug spyir sman gyi slob dpon sum
cu bsten/ bstan bcos yan lag brgyad pa la mkhas pa dpe med pa/ slob ma'ang zhang

nag dang grum pa lha rje sogs mang du thon pa/ gso spyad mdzad pa'i dus na'ang dge ba'i bshes gnyen sha ra ba sogs bsten/ thos pa legs par mdzad pa zhig ste/ so gnyis pa'i
dus jo mo dang sras kun grongs nas dwags por byon/ dbrongs ka bya ba'i gnas gzhir mang yul ba blo ldan shes rab kyis mkhan po byas/ zhang zhung pa shes rab snying po bya
bas las slob byas/ khong mtshan nyid pa yin/ yid bde ba byang chub sems dpa' bya ba bla ma mi la'i yang slob ma yin pa zhig gis gsang ston byas te tshigs rdzogs su bsnyen
par rdzogs/ der mkhan slob gnyis las 'dul ba legs par bslabs/ mkhan po las zangs dkar lugs kyi bde mchog gi skor bslabs/ bcas pa la srog las gces pa bzung bas gar byon yang
btsun pa'i dper 'dren/ byang chub sems dpas gdam ngag cig btab byung bas zhag bdun bdun tsam ting nge 'dzin la 'byams 'gro ba byung / ci tsam thub bltas pas zhag bcu
gsum tsam thub/ de nas ngas rab tu byung nas de'i bya ba gnyis la ma 'bad na mi 'ong dgongs te dbur stod du byon/ der dge bshes smyug rum pa'i spyan sngar bzhugs nas lam
rim zla ba dgu bskyangs/ thugs la 'khrungs/ de'i dus na dge bshes rgya yon bdag de smyug rum pa dang gnyis blo mthun mdzad nas gra pa rnams khong la zhu 'jug khong rang dben
pa mdzad nas sgrub pa mdzad kyin 'dug pa la thugs shin tu dad nas mjal bar 'dod de/ bskor ba byas gsol ba nyi tshe btab pas/ dus lan gcig khong gis mkhyen nas nang du
bkug de nas mar lam rim chung du bskyangs/ thugs la btags/ lo gsum bsten/ thugs kyi dgongs pa longs/ dge bshes rgya yon bdag de dbu ru stod kyi bka' gdams pa zhig la thugs
tshod ma thob yin/ de ltar bsnyen par rdzogs nas dwags dang dbu ru'i bar la lo skor tsam zhig sbyangs pa mdzad/ skyes bu gsum gyi lam gyi rim pa ma nor ba thugs su chud/
des gzhan gyi 'dren pa mdzad pa la mtshungs pa med pa sengge'i sgra bsgrags pa yin no/ /de nas nam zla dpyid dus shig mtshams thon nas lcags ri'i lho phyogs su skyo sangs
la byon pas/ sprang po gsum gyi gcig na re/ 'o skol gsum 'dra ba'i bsod nams chung ba yong ba/ tshol ma dgos par zan chen po dang / lo ma'i tshod ma phor pa re btung
rgyu yod na zer/ gcig na re yid smon byed na de 'dras gar phyin/ mnga'

bdag rtse lde la byed pa yin mod zer/ gcig na re rtse lde la'ang 'chi ba 'ong / byed rang byed na mi la ras pa la byed pa yin mod/ lus la gos mi dgos/ 'tsho ba mkha' 'gro mas
'dren/ gnas 'pho skyas byed pa na nam mkha' la 'phur nas 'gro/ skye shi'i 'jigs pa med pa de yin na dga' mod zer shugs ring nar nar/ mchi ma rtsig rtsig 'dug der sngar
nas dad pa'i kha la lhag par drung du 'gro 'dod pa byung / sprang po la ston mo byin/ bla ma rnams la dgongs pa zhus/ de'i nub mo dkon mchog la mchod pa byas gsol ba btab
pas/ rmi lam na rag dung ring mo zhig bus pas skad dzambu'i gling thams cad du thos pa zhig 'dug ding sang dbus gtsang na dung 'di las skad che ba med byas pa zhig rmis/
yang nam mkha' rten med la rnga bo che btags nas brdungs pas sgra chen po byung / de la ri dwags mang po nyan 'dug mi mang po dpag tu med pa 'dug pa la/ mon mo lta bu zhig
nas/ mi 'di rnams la rnga brdungs/ ri dwags 'di tsho la 'di byin zer 'o ma thod phor gang btang / 'dis 'di tsam mi khyed byas pas/ khyod rang 'thung dang 'dir ma zad
rigs drug gi sems can thams cad khyed de 'ong zer/ nga ni nyi ma nub phyogs su 'gro zer song ba rmis bla ma rnams kyis zangs nged kyis brdungs pas zangs skad mis 'don zhig
'ong bar 'dug gsungs/ 'gong ston bya ba yul phyogs gcig pa zhig yod pa de lam grogs la khrid de la stod kyi phyogs su gtad de byon/ sang sleb zer bar 'chi la thug pa zhig
byung / 'gong ston lam du lus/ spro bde bkra shis sgang du mjal/ chang thod phor gang gnang ba btungs pas rten 'brel 'grig dpal 'khor lo sdom pa'i dbang bskur/ rdo rje
rnal 'byor ma'i sgo nas byin gyis brlabs/ bsre 'pho gnad kyi mtshams sbyor khrid du bstan/ de bsgoms pas yun mi ring bar rtsa rlung gi drod rtags shar/ lcam lhan cig skyes
pa'i sgron ma dpe gnyer mdzad pas chos 'di dang 'di zhus zhes ngas bstan pas/ rje btsun gyi dbang lung man ngag bum pa gang byor lon gsungs/ lo gsum las ma bzhugs/ lo
bcu gnyis na rtogs pa thun mong ma yin pa shar ba'i lung bstan/ lo drug tu bka' gdams kyi khrod du tshud/ bya cha chos spyod

la g.yengs/ des sngar gyi sa mA dhi stong / thugs ma bde nas da nga la sgom gyi skal ba med pa yin nam/ de na bka' gdams kyi bla ma rnams kyi sar 'gro dgos snyam pa la/ yang
thugs dgongs btang bas/ nga'i bla ma rje btsun de sangs rgyas yin/ khong gi zhal nas/ phyag rgya chen po sgom dus su/ /lus ngag dge sbyor ma brtson zhig /mi rtog ye shes
yal nyen yod/ /gsung ba de 'di yin 'dug da ni dmyal bar song rung bla ma de rang la bltos pa 'cha' ba yin/ kho rang mkhyen snyam pa'i blo bcos ma ma yin pa zhig skyes nas/
blo khel nges su bkal nas gsol ba btab pas/ dar cig na rje btsun mdun du yer gyis byon pa'i snang ba shar/ de nas lo drug gnyal se ba lung du bsgoms pas drod dang ting
nge 'dzin yang klong du tshud/ phyag rgya chen po'i gnas lugs bcos min du gzigs nas/ rang rig ye shes 'od gsal 'di/ /yod med mtha' las 'das pa zhig /sogs kyi mgur gsungs
nas/ bo dhi tsitta'i 'phreng ba rdog po nyi shu rtsa gcig yod pa phyag gis glang ma'i sdong po de la bsdams te/ dus gsum sangs rgyas thams cad kyis nga lung bstan na/ shing
'di las shing khyod skye bar gyur cig gal te ma bstan na mi skye bar gyur cig gsungs pas/ mod de la yal ga dang yal ga khri'u/ 'dab ma dang bcas pa sngo khrung nge skyes
pas/ de phan de'i 'khris na gnas gzhi yod pa'i bka' gdams pa'i btsun pa rnams kyis bya cha chos spyod mi nus pa zer sdig gsog gi yod pa'i 'phro chad/ dad dad mos mos
su gyur/ de dus sho sgom byang yes bya ba'i bshes gnyen de phyag phyir 'brangs/ der thugs so ma gsod nas bros te 'ol 'gar byon/ de'i ri khrod du lo bdun bzhugs/ phyag rgya
chen po'i rtogs pa sgom med du na 'phos/ der yang zang zing gi 'du long che nas gzhan zhig tu gshegs dgongs/ dbyar 'o de gung rgyal gyi gangs la bzhugs pa'i tho rangs
shig btsad po'i gzugs dar gyi thod chen po bcings pa/ mgul du g.yu chen po btags pa zhig byung nas/ 'dir bzhugs na yon bdag ni ngas byed pa yin te da mi bzhugs na nga'i bu
dwags lha sgam po can du bzhud cig khos khyod kyi zhabs tog byed par 'gyur ro zer/ de nas dwags lha sgam por phebs/ bla mas lung bstan pa'i

gnas su mkhyen/ thog mar zangs lung du gdan phab 'jag spyil bzos/ chu'i bcud len mdzad dgongs nas len du btang tsa na/ ras sgom ras pa na re/ chu ga na'ang mi 'dug zer/ kha
rtsang brag rtsar bting bzhag pa'i stan de sol dang gsungs/ bltas pas chu khog ma'i kha tsam zhig rdol nas 'dug 'di la gting ji tsam yod snyam lag pa brkyang bas gting mi
'dug der lo bcu gnyis su 'dag sbyar mdzad de bzhugs dgos dgongs tsa na/ bud med lus la thal ba byugs pa lag na rma bya'i sgro bzung ba zhig na re/ bcu gnyis 'dag sbyar
byas pa bas/ /bcu gnyis bstan pa spel na dga'/ /zer/ de nas zhag 'ga' lon tsa na gtsang gi klog skya ston pa byung / de nas rgyal ba khyung tshang pa/ dge bshes gnyan nag
gnyags dmar po rnams rim par byung / de rnams kyi khrid tshar ba na dbus gtsang khams gsum gyi snod dang ldan pa'i mi rnams dus gcig la 'dus pa lta bur tshogs/ gdam ngag
btab pas ring por ma lon par nyams myong khyad par can rtsa rlung gi yon tan mngon par shes pa drug ka dus gcig shar ba dpag tu med pa byung / de thams cad kyang ma dag
pa'i dngos po mi 'chang zhing / sbyangs pa'i yon tan la gnas pa sha stag ste/ ting nge 'dzin rgyal po'i mdo las/ skyes bu dam pa mya ngan yongs 'das nas/ /ma rungs dus na
bdag gis mdo 'di gzung / /nas/ de yi tshe na ting 'dzin 'dzin pa dag /lnga brgya las ni mi nyung der 'byung ste/ /mdo sde mchog 'di rgya cher bzung ba la/ /de dag sngon
du 'dren pa gzhon nu yin/ /zhes gsungs pa'i byang chub sems dpa' sangs rgyas la ma 'ongs pa'i dus mdo sde zab mo 'dzin pa la smon lam btab pa de rnams so/ /mdo ting nge 'dzin
rgyal pos brjod bya logs pa zhig bstan pa lta bur po to ba gsung zer te/ mdo 'dir sgyu ma lta bu/ dpa' bar 'gro ba/ rdo rje lta bu'i ting nge 'dzin zhib mor bstan pas/
rdo rje theg pa'i phyag rgya chen po dang mdor rgyas tsam du zad do/ /sku'i bkod pa du mar ston pa zad pas chu me dang nam mkha'/ gshegs bzhud nam mkha' la mdzad pa/ phug
pa cher ma song / sku sgam po'i ri dang mnyam pa phug tu bzhugs pa/ ye shes sems dpa' dngos su rten la bstim pa sogs rdzu 'phrul ni mo'o 'gal gyi bu

lta bu/ skye ba gcig gis thogs pa'i byang chub sems dpar zhal gyis bzhes pa ste/ ting nge 'dzin rgyal po las/ ye shes bla med 'di ni rab bsgrubs nas/ /phyi dus mod la de ni
'jig rten du/ /rgyal ba dri med 'od ces bya bar 'gyur/ /zla 'od gzhon nur gyur pa bdag nyid kyi/ /lung bstan 'di thos dga' ba rgyas gyur te/ /zhes dang / snying rje padma
dkar po las kyang / byang chub sems dpa' byed pa'i dge ba'i rtsa ba rgya chen po rnam pa sna tshogs bsags nas 'chi ba'i dus byas ma thag tu nub phyogs su sangs rgyas kyi
zhing bye ba brgya stong 'das pa na de bzhin gshegs pa 'od dpag med kyi sangs rgyas kyi zhing 'jig rten gyi khams bde ba can du skye bar 'gyur te/ 'jig rten gyi khams yon
tan thams cad kyi brgyan pa zhes bya bar de bzhin gshegs pa 'od dri ma med pa zhes bya bar 'gyur ro/ /kun dga' bo dge slong 'tsho byed de'ang nga'i bstan pa 'di yangs
shing rgyas par byed par 'gyur gyi/ kun dga' bo khyod mya ngan ma byed cig ces gsungs so/ /dus de'i tshe khams pa mi gsum gyis dam tshig gi rdzas cung zad cig gsol bas nyams
'ur/ de dge skos kyis thos nas khong gsum bskrad pas sgam po'i lha mchod thams cad mgo rting log rjes ci yin gsung / rgyu mtshan gsol bas/ khong tsho mi 'dug na nga'ang
mi sdod gsung dra chung rgyab tu bsnams/ sba mkhar phyag tu bzung nas phebs pas gling gi smad du khong gsum dang mjal/ pha bong steng ma'i khar bla mas bro 'khrabs te
yar shog gsungs/ 'og ma'i khar khong gsum gyis bro 'khrabs te yar 'ong zhu bas pha bong gnyis ka zhabs kyis 'dam brdzis pa ltar gyur to/ /der lo bcu gnyis 'gro don mdzad/
bdun cu rtsa lnga pa la gshegs/ slob ma bsam gyis mi khyab pa las mchog gyur dngos kyi gdan sa sgom tshul/ sras kyi thu bo khams pa mi gsum/ 'ba' rom pa la sogs sgam po'i
grub thob bco brgyad du grags pa rnams so/ /mar mi la gdan sa'i ka dpe ma med/ sgom pa chen po rje zla 'od gzhon nu rang gi gdan sar mnga' gsol ba yin/ de'ang rje sgam
po pa'i gcen po rgya pa se re dang / yum tshe lcam gnyis la sgom pa sku mched gsum 'khrungs pa'i bar pas mi chos gzung / bgres pa tshul khrims snying po/ chung ba shes rab
byang chub/

dang po dgung lo bcu bdun pa la/ dge bshes mnga' ris pa la rab tu byung / lo nyi shu pa la sha ba pa gling du bsnyen par rdzogs/ rjes gdam ngag thams cad gnang / lam phug dang
sha 'ug stag sgo sogs su bsgrub pa mdzad/ dgung lo so lnga pa la gdan sar dbang bskur/ de'i dus da nga rgas pas khyed rang rnams tshul khrims snying po la btud cig gsung
/ dpal khams pa chen pos kyang bla ma gnyis par bkur na gzhan rnams lta ci/ sgam po'i nang rten mchod khang grub nas/ stod lung du gnas brtan shes rab grags kyis spyan
drangs/ 'tshur lha lung gi dgon pa btab/ dbus gtsang khams gsum gyi grwa pa tshad che ba 'dus/ lha sar phebs pa'i tshe/ lha sa sde 'khrug gi skyon gyis re srul du song
'dug pa gso bar mi nus sam snyam pa byung ba'i tshe/ mnal lam du rje sgam po pas khyed kyis nga 'jog phod dam gsungs pa byung / jo bo shAkya'i sku yis dngos su spyan chab
phyung bas/ de nyid du bzhugs nas zhig gsos mdzad/ gser ston la sogs pa'i srol btsugs/ 'dis sgam po pa lung bstan du/ de nga'i sku gdung gi mchod rten zhig cing ral ba mthong
nas gser gyis brgyan par byed cing / gdugs dang / rgyal mtshan dang / ba dan dang / dar dang / dril bu g.yer kha'i dra ba g.yog pa dang / de bzhin gshegs pa'i sku gzugs
dang / mchod rten gyi khang pa dang / mchod rten rnams sengge'i rgyal mtshan gyis brgyan te/ lha dang mi rnams dga' ba skye zhing / de yongs su skyong ba dang / nga'i
bstan pa yongs su bskyang ba dang / sems ma dad pa rnams dad par bya ba dang / dad pa rnams phyir zhing 'phel ba dang / skye bo mang po'i dge ba'i rtsa ba tshogs bsags
pa'i phyir lo lnga pa byed du 'jug par 'gyur ro zhes bstan pa 'di yin zer ro/ /phyag sor ba dang gtsang nag pa sogs kyis zhabs la btud/ lnga bcu rtsa bzhi pa la gshegs/ gdan
sa gcung sgom chung gis lo gnyis bzung zhe bzhi pa la gshegs/ de'i gdan sa khu dbon gsum ka'i sras dwags po 'dul 'dzin gyis bskyangs te/ de ni sha mi 'dul 'dzin gyi slob
ma la 'dul ba la mkhas pa chen po sde snod gzhan gnyis kyang legs par thugs su chud pa 'dis mchod khang chen mo btab/ bar du 'bri gung gling pas gdan sa yud cig dang
/ 'brug pa rgyal dbang rjes lo drug gzhan spyan snga sgom pa nyid kyi

dbon rim par byon pa/ dkar brgyud kun gyi gtsug rgyan sgam po pa zhes grags so/ /rje zla 'od gzhon nus zangs lung nas lung bstan/ skye bo ye shes rdo rjes gnas kyi sgo phye
ba nas/ ding sang gi bar du 'gro ba rnams kyi bsod nams kyi myu gu skye ba'i zhing / ji tsam du nyung ba'i dus na'ang sgom chen stong phrag tsam 'khor mor tshogs pas sgrub
brgyud kyi srog shing tshugs pa'i phyir/ sgrub brgyud bstan pa'i srog shing tsa ri ba zhes bya'o/ /rje tshul khrims snying po'i slob ma'i thu bo 'gro ba'i mgon po g.yu
brag pa yin te/ yul lha sa'i tsha ba gru/ sngags rigs su 'khrungs/ chos kyi bag chags bzang / bye'u ston pa la sdud pa/ gshen la mtshan brjod/ rngog la mdo sde dgyes rdor/
gur ma yA/ gsang ldan/ sam bu lo tsA la mngon pa dang tshad ma bslabs/ bco brgyad pa la pha tshan gyi brnyas pa byung bas mthu lo gsum bsgrubs nas tshar bcad/ khams su
byon/ nyi shu rtsa bzhi la mnal lam du rna nas rna khrag mang po 'dzag pa'i mthar sbrul 'dra ba'i sems can ring mo zhig thon nas nub phyogs su rgyang ring por song / der
khyod dang yun ring 'grogs te da ni mi phrad snyam pa byung / gser g.yu 'dor/ 'khor ba las yid byung nas mthu mdzad 'phro'i bca' gzhi bshig pas slob ma zhig yod pas slob
dpon de 'dra ma byed zer du byung / nyer drug pa la dkon mchog brtsegs pa gzigs pas dad pa chen po 'khrungs/ mkhan po dge ba'i bshes gnyen mkhar sgo ba dang / slob dpon
grab mkhar ba/ gsang ston gzung ljang mdo ba rnams kyis byas te bsnyen par rdzogs/ mtshan brtson 'grus grags par gsol/ lo gcig cog pu dang stan gcig mdzad/ dpal rga lo sog
tu phebs pa mjal te rim pas gdam ngag gsan/ rgya gar gyi mkhas pa bai ro tsa na dang mjal/ rang yul du log bsgoms pas thig le'i gegs byung / rga lo thag ring / yer pa ba
la gtugs/ lo gsum song ba dang rga lo mjal gdam ngag lhag ma zhus/ dgung lo so gsum pa la/ slob dpon sgom pa lha sar zhig gsos mdzad pa'i tshe mjal/ lhan cig skyes sbyor
gnang nas bsgoms pas sngar gyi sgom thams cad shes pa kha phyir bltas su 'dug da ni sgom mkhan rang gtan la 'bebs par 'dug snyam dga'/ rtogs pa'i sa mtshams ma phyed pa
la ban da bun dar song /

slob dpon la zhus pas gsol ba drag tu thob/ nged kyi 'di byin rlabs la brten pa yin/ de rang phyag rgya chen por bya dgos gsungs nas gdam ngag zhig gnang ste bsgoms pas/ sems
ma bcos pa nam mkha' lta bu'i ngang nas shes rab kyi me mched kyin 'dug de tsug yin snyam rong rong byung zhus pas/ brtag dpyad ma mdzad brtags dpyad kyis sgrib pa yin
gsung / yang bsgoms pas sngar bzhin shes rab rong rong byung ba de brtag dpyad du 'dug pas de'i rjes su ma 'brangs par glod kyin bzhag pas rtogs pa lhag gis shar/ sngar
gyi rtogs pa thams cad dang mi 'dra ba zhig gting nas byung / de zhus pas/ 'o de tsug 'ong yu bu la dkar brgyud kyi byin rlabs de tsug yong ba yin/ da 'ur gyis song ba yin
gsung / nga rang yid ches pas mos gus kyang sngar dang mi 'dra ba zhig byung / de nas sngar rlung rtsol byed byed pa de goms pa'i shugs kyis sems ma bcos par 'jog pa 'di
la rlung rtsol ma byas na ma bde ba byung nas zhus pas/ de legs kyi gsung rlung skye med kyi gdams pa gnang / de yer pa pa'i rlung 'od gsal du gzhug pa'i thog tu sing gis
song nas rlung dang phyag rgya chen po gcig tu 'dres/ de nas zla ba phyed lon tsa na rtogs pa ni ma 'gyur/ sngar gyi rtogs pa dang 'dra ba'i nyams myong rnams mi 'dug
nas/ lam rtogs pa'ang 'grib pa 'am snyam pa byung nas zhus pas/ rtogs pa shing 'dra/ nyams myong spre'u 'dra ba yin pas cang mi lto yi gsung / thabs lam ma bcun pa'i phyag
rgya chen po bskyang ba de rtogs pa mtho mtho byas kyang nyams myong gi rtsal med par sa gcig pur rdugs nas sdod par 'dug nas/ 'brong bu lkug par gcig pur bzhugs te thabs
lam skye med bsgoms te nyams myong 'ur gyis 'phel/ rtogs pa dang nyams myong 'dres/ de nas bla ma 'ol dga' ba dang mjal nas byang chub sems la bogs thon/ de dus longs
spyod de tsam med/ rgod ma dkar mo zhig yod pa nye gnas la bskyon te gtsug lag khang gi sa dros gsungs pas/ kho'i yid la ci'ang med par 'di tsam pa'i blo rgya byed pa bsam
nas mas 'khor tshad cig bskor te mtho btab pas rten 'brel 'grig gung thang gtsug lag khang dbu rtse glo 'bur khyams ra lha chen dpal 'bar la sogs pa'i rten gsum bzhengs/
de nas tshal

btab/ gzhan phan rlabs chen gyi spyod pa 'khrug pa mang po mdzad/ gnas bdun du sku 'gyur ba bdun bstan nas mtshan bdun thogs te/ skal ldan rnams byang chub kyi myur lam la
bkod/ chos skyong bya rog ma ci bsgo bsgrub pa yin zhes grags/ sku 'bum bzhengs/ dgung lo don gcig bzhes pa la gshegs/ de'i dngos kyi gdan sa mnyam med shAkya'i ye shes kyis
mdzad/ gzhan nam mkha' 'od/ nyi ma 'od/ 'dul ba 'od/ shAkya 'od bzhi slob ma'i mchog tu grags pa'i nam mkha' 'od kyis lha ri kha dang / kong po'i lha ri gyang tho/ 'brog
yang steng / nyi ma 'od kyis phyug kha/ 'dul ba 'od kyis kha rag tu klu btul dgon pa btab/ de'i dbon po'i ring la ban khri tsam tshogs zer/ shAkya 'od kyis byang du dgon
pa btab bo/ /gzhan mar pa 'od la sogs pa bstan pa la bya ba byed pa'i skyes bu rim par byon pas tshal pa dkar brgyud ces lugs kyis 'od khyab par byung ngo / /khams pa
mi gsum gyi gsal stong shwa re pa la 'phrin las cher ma byung zhes grags la/ dbu se ni/ mdo khams tre shod gangs kyi ra bar/ yab rdo rje mgon gyi sras su 'khrungs yab la
grub skor phran dang / rgya gar gyi bla ma bai ro tsa na mjal/ bcu drug bzhes tshe tre bo mchog gi bla ma la rab tu byung / mtshan chos kyi grags par gsol/ jo bo'i slob
ma yol chos dbang byon pa mjal/ bcu dgu pa la dbus su byon/ nyi shu pa la stod lung rgya dmar ba dang / de'i slob ma phywa ba chos kyi sengge la mtshan nyid/ sha ra ba dpon
slob lo drug bsten bka' gdams/ pa tshab la dbu ma/ mal 'dul 'dzin gyi mkhan po byas/ ye shes blo gros kyis slob dpon/ mal gyi gcung pos gsang ston byas te bsnyen par rdzogs
'dul ba nyan/ rga lo tsA ba dang a seng gnyis rgyal na bzhugs pa la sbyor drug dang mgon po bya rog ma gsan/ sum cu pa la sgam por byon/ chos rje khu dbon mjal/ thog
mar lam rim bskyangs/ de nas dbang zhus thabs lam gyi gdam ngag gnang nas bsgoms pas/ sgom chen brgyad brgya'i nang nas sgom sran che bar grags/ ting nge 'dzin gyi yon
tan dpag tu med pa/ lo rer ras chung pa mjal chos drug dang thun 'jog sogs 'ga' re gsan/ gzhan sden phug pa/ mes tshon po'i slob ma rkyang mo spang kha ba/ gshen rdo rje
sengge/

dar yul ba sogs mang du bsten/ sgam po pas lung bstan nas/ 'ol dga'i brag gu ri bo che'i brag phug cig tu bzhugs pas/ bud med cig na re/ nga'i ma jo 'ong ngo khyod ma bzhugs
zer bas/ byams snying rje byang chub kyi sems la gnad du bsnun zla ba bcu bzhir bzhugs pas drod klong du tshud/ rtags ngo mtshar nges shes khyad par can skyes/ de nas chos
rje ja lkog na bzhugs dus rtogs pa phul bas khyod kyi don de nor 'dug nga khyod la re che ba yin pas/ da dung sgoms gsungs/ zla ba drug bsgoms pas sngar gyi de las ma
'gyur/ yang zhus pas phyag spyi bor bzhag bu 'khor ba dang 'brel thag chod pa yin no gsungs/ de nas mon rgyal pos sbyin bdag byas sha 'ug stag sgor byon/ 'khor 'das dbyer
med du song / de nas gnas nges med du byon gyin bsgrub pa mdzad/ lnga bcu pa la khams su byon nas kam po gnas nang du bzhugs/ de nas tre bor byon dge 'dun stong tsam 'dus/
de nas sgom tshul gyi zhal nas/ khyod khams su skyid sdug ci byung yang yar shog gsung ba'i bka' sgrub pa dang / gzhung 'tshur gyi bar 'dir dgon pa 'debs pa dang / dwags
lha sgam por gser gyi glegs bam brgya 'bul ba dang / bla ma zhang gi 'khrug pa la mi rnams mi dga' bar 'dug pas/ khong la 'khrug pa mi mdzad pa'i zhu ba 'bul ba rnams
la byon/ zhang la zhu ba phul bas de nas 'khrug pa ma mdzad/ 'tshur phur dgon pa btab/ brgyad cu rtsa bzhi bzhes pa la gshegs/ de'i slob ma sangs rgyas ras chen lo dgu bzhes
pa'i tshe/ zangs ri ras pa'i rtsar byon/ ras chung pa'i gdam ngag gsan/ bde gsal mi rtog pa'i nyams khor yug tu shar/ na bza' ras rkyang du mdzad pas ras chen du grags/
lo bco lnga pa la bla ma gshegs/ de nas phag gru sogs dang / lhag par sgam po gnas nang du byon nas dus gsum mkhyen pa bsten/ gdam ngag rdzogs par gsan/ de'i slob ma
spom brag pa yin te/ 'bri rgyal dam pa chos 'phyug bya bar 'khrungs/ bcu bzhi bzhes pa la ras chen pa'i snyan pa gsan nas 'bob pa skar sgang du sangs rgyas ras chen mjal/
phyag na rdo rje dngos yin pa'i snang ba shar/ gdam ngag rdzogs/ spel sgo dgon par lo bcu drug tu bsgrub pa mdzad dag pa'i snang ba shar/ snyan pas phyogs thams cad du khyab/
de nas khra shod

sbom brag tu dgon pa btab/ smar khams su gshegs/ de'i slob ma rin po che karma pa ste/ 'bri lung dam pa chos phyug tu rtsad po u'i rigs/ yab rgya dbang tshur tsha srang dar
gyi sras su 'khrungs/ mtshan chos 'dzin du btags/ lo dgu dang bcu pa la gsung rab mang po klog pa tsam gyis thugs su chud/ sems nyid gshis 'gyur ba med par rang bzhin du
gnas/ ngo cung zad ma mkhyen pa rin po che spom brag pas ngo sprad/ de nas gdam ngag gnang ba'i dbu tshugs/ de nas ka thog pa byams 'bum dang / lcang mang phu pa la bsnyen
par rdzogs/ mtshan chos kyi bla mar gsol/ lo bcu bar med par nyams len bskyangs pas mthar phyin/ khams su grwa pa lnga brgya tsam 'dus/ ljang yul gyi bar du drag po'i
las kyi nus pa bstan nas lam rgya btsugs/ 'tshur phur lo drug bzhugs gangs dkar ma dang thang lha sogs lha chen thams cad bran du bkol/ snyan pa'i grags pa thon/ hor rgyal
pos gser yig pa btang nas gdan 'dren du byung / rgya yul du byon/ lam du sems can mang po'i don mdzad/ rgya yul du chu la bskyur ba sogs mang po byung ba rnams zil gyis
mnan/ karma pa'i snyan pa je che la song / khyad par mkhar zhig tu bcug khro chus sgo bsdams nas gsol zas med par bzhag kyang nyam nga ba med pa'i cho 'phrul bstan pas/
go po las kyang zhabs la gtugs/ bod yul la sogs gar bde bar chos spyod cing nged la smon lam bzang po thob zer nas 'ja' sa bzang po bsgrags/ cong to mkhar nas 'tshur phu'i
bar phebs lam la lo brgyad song / mtshur phur phebs nas lha chen gyis thog drangs rten gsum mang du bzhengs/ 'di'i dbon brgyud kyis bstan pa 'dzin pa zhig 'ong rgyu dngos
de snye mo gya pa'i ru ba dang thug pa'i 'thab gral du gshegs/ des grub chen rang mi gshegs gong du grub thob u rgyan pa rgya nag tu 'byon pa'i lam dbus brgyud rtsis la/
pag shis chos skyong rnams la u rgyan pa 'dir gdan drongs gsung / u rgyan pas kyang mkhyen nas 'tshur phur phyogs byon/ der karma pa'i gsung nas/ gya ba byang pas gyu
ba byas/ /zhwa nag po can gyi brgyud pa bcad/ /'on kyang nyi ma la stod kyi phyogs nas zhwa nag po'i brgyud pa 'dzin pa zhig 'ong / de'i bar du nged kyi rgyal tshab khyod
kyis byed dgos gsung / zhwa nag gser mdongs dbu nas phud de grub thob pa la bskyon/ lde mig ka to ra gang dbu

thog tu bzhag ste/ rgyal ba rgya mtsho'i dbang yin gsungs bskur/ grub thob pas kyang zhal gyis bzhes/ sku gsum ngo sprod cig gsan/ der zhag gsum las ma bzhugs/ phyis mjal ba
med do/ /de nas karma pa ring por ma lon par gshegs so/ /de'ang dbon brgyud kyis bstan pa zin pa med nas sprul pa'i sku rim par byon pa 'di byung ba yin zhes grag go /de'i
sprul pa'i sku rang byung rdo rje ni/ 'khrungs yul mi la'i yul rtsa phu'i gangs zhur mo'i 'gram du zhi byed pa zhig gi sras su 'khrungs/ lo lnga lon pa na grub chen u
rgyan pa mjal/ grub chen pa'i gsung nas sang nga'i bla ma karma pa 'byon pa yod gsungs nas stan mthon po bshams/ der grub chen pa'i drung du phyin pa na stan de la 'dzem
pa med par 'dzegs te bzhugs/ grub chen pas byis pa khyod nga'i bla ma'i gdan la sdod pa ci yin gsungs pas/ bla ma de nga yin te/ da khyod la re dgos par 'dug zer nas zhol
gyis babs/ u rgyan pa la phyag mdzad/ der dbu skra bcad rang byung rdo rjer gsol/ dge bsnyen/ byang chub mchog tu sems bskyed pa/ dbang man ngag rim par gnang / dgung lo
bdun pa la kun ldan shes rab la dge tshul bsgrubs/ de nas 'tshur phur pag shi'i slob ma gnyan ras la chos gsan/ gzhan gnam mtsho ba/ gsang phu gling smad pa shAkya gzhon
nu/ snye mdo pa kun dga' don grub sogs bsten/ mdo sngags kun la mkhas par sbyangs/ dgung lo bco brgyad pa la mkhan po gzhon nu byang chub dang / slob dpon dge 'dun rin
chen pas byas te bsnyen par rdzogs/ hor rgyal po'i spyan 'dren byung nas thegs/ snga ma la phyir phebs/ phyi ma rgya yul rang du gshegs/ chos rje nyid zla ba'i dkyil 'khor
nang du bzhugs pa bstan pas rgyal po 'khor bcas shin tu dad/ de nas zhwa nag po can dang / rtogs ldan grags pa sengge la zhwa dmar po gnang bas zhwa dmar ba byung / de'i
sprul sku mkha' spyod dbang po/ de nas zhwa dmar nag gi sprul pa'i sku gnyis su gyes te/ dang po ni ma byon pa'i sangs rgyas sengge/ slob dpon padmas rgyal ba mchog dbyangs
yin pa dang / lhag par sprul pa'i na rim bcu gcig mtshan gsol te lung bstan/ de dag las rol pa'i rdo rje/ hor rgyal po the mur gan dang / de'i sprul pa'i sku gong ma
ye dbang gis spyan drangs te rgya yul du phebs dus/ rgya'i yul 'od kyis khengs pa dang / gzims khang la 'ja'i ka ba zug pa

sprin gyi gseb tu sangs rgyas dang byang sems mngon sum du byon pa/ lha'i bu dang bu mo rnams kyis nam mkha' nas mngon sum du mchod pa 'bul ba la sogs pa'i rdzu 'phrul dang
ngo mtshar ba'i ltas dpag tu med pa bstan pas rgyal po 'khor dang bcas pa dad pa lhag par spel nas yang dag pa'i lam la bkod/ gong nas mtshan de bzhin gshegs par gsol lo/
/de nas rim par byon pas dbus gtsang khams su karma kaM tshang pa zhes bya ba'i lugs dar ro/ /chos kyi rgyal po zla 'od gzhon nu'i sras kyi thu bo dpal phag mo gru pa ni/
yul 'dod khams kyi lho rgyud 'bri lung rme shod kyi stag ngos sab khang bya bar/ gdung rus dbas we na 'phan thog gi rigs/ yab dbas we na a dar bya ba dang / yum re dbye
bza' btsun ne bya ba sras su bltams/ de dus yum gyi rmi lam du gser gyi rdo rje rtse dgu pa zhig skyes pa thu bar bzhag pa las phyogs bcur 'od zer 'phros pa rmis/ dgung
lo dgu pa la bya khyi lha khang bya bar mkhan po lhing nge yan thub bu tshul khrims bya ba dang / slob dpon lhing nge 'od zer rgyal mtshan las rab tu byung / mtshan rdo
rje rgyal por gsol/ yi ge ma bslabs par mkhyen pas mkhan po dngul 'bum bzheng pa'i zhabs tog mdzad/ khams rang du slob dpon bcu drug tsam bsten/ gzhan la spyod 'jug lan 'ga'
re bshad/ mkhan slob thugs mnyes pas dbus su rdzong bar zhal 'cham ste/ dbas chen po dang stabs su byon/ khong la rdzas chen po mnga' ba dang gcig byas chog pa byung
/ sog gi mer nag khar phebs pa'i tshe dbus gtsang gi phyogs thams cad nag po ra ri zhig gis khengs 'dug pa la/ mi g.yo ba'i sku chung ngu zhig gi ral gris bcad nas phyogs
thams cad skya bsang la song ba'i snang ba byung / dgung lo bcu dgu pa stod lung du 'byor/ rgya dmar pa'i sar gzhi phab/ dbu tshad nyan/ zhar chos pa dge bshes phya pa la
zhus/ de nas khong gi phyag phyir gsang phur phebs/ slob gnyer mthil phyin mdzad pas khams pa gcig la ston pa bzang bar grags/ de dus khams pa sde tshan rnams kyis g.yag
brkus pa phywa pas dgongs nas gzigs su phebs pas/ sta gri bsnams te bdas pas/ slob dpon spyil bur tshud sgo'i ya them la phog pa da lta'ang yod/ de lta bur sdig bsags pa
shin tu byang dka' bar byung

gsung / gzhan yang bya yul pa sogs bsten/ bka' gdams la sogs pa gsan/ nyi shu rtsa lnga pa la zur phur bya 'dul gyis mkhan po/ rgya dmar bas slob dpon/ dmar gyis gsang ston
mdzad de bsnyen par rdzogs/ mkhan slob la 'dul ba/ gsang ston la phar phyin/ myang bran la spyod 'jug sogs gsan/ mkhas pa chen por grags/ dmar chos rgyal ba la bde mchog
sogs dang / dpal rga lo dang mjal mgon po la sogs pa'i skor/ 'jad brag ltag pa dang brdog mun ne la 'phags skor dang mngon pa/ de nas bur du bur sgom nag po la lo ro ras
chung pa'i gdam ngag rnams gsan/ der zla ba brgyad bsgoms pas sku thams cad bde bas gang ba dang / zhabs la tsher ma zug pa'ang bde bar 'char ba byung / de nas sa skyar
byon/ sa chen kun dga' snying po la rgyud sde mang po dang / khyad par lam 'bras sogs bum pa gang byo gsan chos dri ba la dgyes pas lan legs par gsol bas khams pa shes rab
can zhes mnyes/ dpon slob lhan du rdo rje phug tu bsgoms pas rtsa rlung gi drod rtags legs par byung nas/ bla mas mthong lam gyi rtogs pa shar bar ngo sprad/ gzhan yang
'byim lo dang / byang sems zla ba rgyal mtshan bsten/ khong gi zhal nas zla ba mar ngo la mtshams bcad/ yar ngo la chos bshad dbang bskur dang byin rlabs byas na gzhan la
phan che bar 'ong gsung / gzhan yang bla ma mang du bsten/ stod lung du sangs rgyas gnyal chung bya bas khams pa ston pa khyod kyi rjes su mkha' 'gro ma gser gyi rgyan
can bzhi 'brang gi 'dug cing / ngam shod ri'i drung du 'gro ba mang po la phan thogs par 'ong zer lung bstan/ slar yang sa skya pa'i spyan sngar byon dogs pa bcad/ ma cig
zha ma sogs bla ma bcu gsum tsam la gtugs/ lar gdams pa 'di che zer ba la ma gtugs pa med gsung / de dus zhang sum thog pas sa skya pa'i drung nas khrid de yar klungs su
byon/ khong byas btsad po la sogs pa dang yon mchod zhig yong re ba la mthun 'jug ma mdzad pas bla ma zhang cung zad ma mnyes/ zhang la nyes pa med par skur pa chen po zhig
byung bas/ zhang gis nga la ni nyes pa ye med/ 'di 'dra ba'i gtam ji ltar byas na zhi bar 'gyur dris byung bas/ dge ba'i bshes gnyen chen po zhig la brten na zhi bar
'gyur ram gsung / 'o na dge ba'i

bshes gnyen su che zer/ da lta dwags po snyi sgom kho na snyan pa che bar 'dug pa gsungs pas dge bshes khams pas grogs byed na 'gro zer/ der bsdongs te sgam por byon/ de dus
bla ma rin po che 'khor bar 'khyam pa'i rgyu'i gtso bo gang lags zhus pas/ tha mal gyi shes pa ngo ma shes pa yin mod gsungs/ gsung de kho nas bde cham song ba zhig byung
/ de nas dogs gcod ci zhus kyang dge ba'i bshes gnyen chos dri mkhas gsungs nas dgyes dgyes mdzad de gsungs/ der phyag rgya chen po 'di la zer/ snyam pa thams cad zhus
pas/ rtog pa yin mod ka gsungs/ dus lan gcig ngo sprod cig gi rkyen gyis rtogs pa gsha' ma de shar ba bla mas/ dgongs nas phyag rgya chen po bya ba de la zer ba yin gsungs/
de'i tshe sku g.yo 'gul ma nus/ sngar gyi bla ma rnams ci red na bya ba lan 'ga' gsungs/ de nas brtsams te shes rab kyi klong rdol/ chos ci bltas kyang mi go ba ma byung
/ rje sgam po pa gshegs nas lo gcig bzhugs/ de nas yar byon te thugs la bla ma sa skya pa chen po de chos dri ba la dgyes pas da nga la shod rgyu thogs pa med snyam byon/
de res dri ba tsam yang mi mdzad par spyan rtsa 'gyur 'dug pas/ bla ma de myur du grongs par mkhyen/ 'on du phebs tshal sgang du bzhugs/ der slob ma mang du 'dus/ der
tsha rong btsad po'i sgo drung du byon nas/ kho bo tshal sgang du sdod pa de legs/ da phag mo gru'i phu'i nags pha gir bsdad na snyam pas spyan ras kyis btsa' bar zhu bya
ba'i lan bskur bas/ nang du bos them pa mi 'da' ba'i dam bca' yod zhus pas/ kho rang der byon thugs dang bstun chog pa'i zhu ba phul/ de nas dre'u zhig la chibs pas rin
chen spungs pa'i brag rtsa nas 'gro ma phod/ der gdan phab pas mtha' rtsa ba'am phag mo gru par grags/ rgya sgom rmi ras bya ba zhig gis bsdad sar gdan drangs/ sa de nags
kyi snying por gzigs pas/ khyod kyi spyil bu 'di skyid lan gsum gsungs pas bzhed na 'bul zer/ de nyid du kho bo'i gdan long gsungs te gnas bcas/ zla ba rgyal mtshan gyi
gsung ltar mdzad dge 'dun btos che ba tshogs/ gzims skyil nang na bang ba chung ngu nas khal re lhag tsam shong ba zhig las med kyang / grwa mang la brgyags 'gyed ci bcus
kyang zad pa mi 'byung / nor rgyun mas dpon slob brgyad

brgya tsam gyi 'tsho ba sbyor ba yin zer/ dge 'dun rnams shin tu dad pas gzims spyil nas chos khri'i bar gyi lam thams cad du zhwa gos dang dar kha la sogs pa 'ding / der sgom
btab pa thams cad la myong ba phun sum tshogs pa skyes pas phyogs thams cad du snyan pas khyab pas slob ma grwa pa brgyad brgya la gdugs thogs lnga brgya zer ba byung
/ sku lus kyi bkod pa bcu gnyis su ston/ mkha' 'gro ma rnams la rgyud sde gsan pa'i rgyud de'i le'u grangs dang don bsdu ba'i yi ge mdzad/ dus de'i tshe bla ma'i gzims spyil
du bud med tshogs pa'i skad thos nas nye gnas stag lung thang pas ltar yongs pa dang po la ci'ang ma mthong ba dang / yang skabs zhig skad 'dug nas bltas pas bya 'jol
mo zhig phur ba las gzhan ma mthong / der bla ma nyid la zhus pas/ mkha' 'gro ma tshogs pa yin/ khyad par phag mo gru na bu mo lnga gsum bco lnga lon pa zhig yod/ de ni
dpal rdo rje phag mo'i sprul pa'i sku/ khyod rang de phyag rgyar bsten na phung po 'ja' lus su 'gyur ba yin gsung / btsal bas rnyed de lan gnyis su yal bar bor bas/ de mya
ngan las 'das te/ dbu thod grub thob gling gis bcad klad pa bldag rung byon/ thod pa de las kho mo rang gi gnas su 'gro zhes pa'i sgra byung bas tsa rir zhog cig pa'i
bka' gnang / phung po gzhan rnams stag lung thang pa de ma thag tu tshol du song bas yal nas mi 'dug ces grags te/ bcom ldan 'das dpal 'khor lo sdom pa ni bde gshegs phag
gru pa/ mtshan ldan gyi bu mo de rdo rje phag mo dngos su byon par 'dug go /da res stag lung thang pas de go ma chod/ tshul khrims rin po che'i rten 'brel 'grig pas phyis
go chod du song zhes grags so/ /de nas skabs shig grwa pa rnams bsags nas/ grub thob nam mkha' dang mnyam pa zhig tu mis kyang mthong nas 'ong / sprul pa mang po 'gyed
pa dang / mngon shes la sogs pa'i yon tan mang po 'char ba dang / tshe'ang dpag tu med pa thub par 'dug khyed slob ma rnams lta ba dang / mjal ba dang / byin rlabs zhu ru
yod/ chos 'chad pa mi 'ong ba de dang / khyod tsho la chos bshad na tshe thung du 'gro ba 'dug ste chos 'chad pa la 'dam gros gyis gsungs/ grwa pa kun tshogs te gros thag
ma chod/ dge bshes zhang e nas bos/ khong gis dus gsum sangs rgyas thams cad yon tan dang / sprul pa dang / nus pa bsam

gyis mi khyab pa mnga' yang 'o skol dang mjal du med/ chos mi gsung na ci la phan ces gsungs pas thams cad der gros thag chod/ rin po che la zhus pas/ dpa' bo dang mkha' 'gro
thams cad mdun ma de la ma mnyes gsung / zhang nas chos bshad pa la mi dgyes pa'i dpa' bo dang mkha' 'gro de bdud rang yin gsung / der bka' bgros snga ma la gdams na spyir
bod/ sgos dkar brgyud kyi bstan pa la ches phan pa zhig yong rgyu yin te bsod nams la ma bskos pa yin gsungs/ de nas grwa pa rnams la dbang byin brlabs rgyud man ngag
thams cad gang la gang 'os pa gnang bas nags khrod de la dpal kun tu bzang po'i nags tshal zhes grags te/ 'og min gyi zhing byas kyang de kha/ rdo rje 'chang byas kyang
bde gshegs phag pho gru pa/ sa bcu pa'i 'khor byas kyang rab tu byung ba brgyad brgya tsam 'dus pa'i skal ldan 'di rnams so zhes lha dang bcas pa'i 'jig rten na grags so/
/dgung lo drug cu rtsa gcig pa la gshegs te ngo mtshar ba'i ltas bsam gyis mi khyab pa byung ngo / /de'i bu chen byon pa ni/ mos gus mthar phyin stag lung pa/ rtogs pa
mthar phyin sna phu pa/ shes rab mthar phyin spar phu pa/ nus mthu mthar phyin mchan bu rgya ras rnams la mthar phyin gyi bu bzhi zer/ skal ldan ye shes sengge/ rtogs ldan
mi nyag sgom rings/ grub thob nyag re se po/ kun ldan gtsang pa ras chung rnams la gdams pa'i bu bzhi zer/ chos rje 'jig rten mgon po/ bandha phug pa/ chos rje lUm/ chos
rje gtum rnams la ro gcig rtogs pa phyed dang bzhi zer/ bla ma dmar pa/ ye phub pa/ dgyer sgom/ bshes gnyen sengge dpal rnams la nye ba'i sras bzhi zer/ gzhan bla ma zhang
/ dge bshes glang / gshen rdo rje sengge la sogs pa slob ma bsam gyis mi khyab pa thon/ /de las stag lung thang pa ni/ g.yang shod bong ra steng du/ yab ban blon 'bar
po'i sras su 'khrungs/ bco brgyad bzhes pa'i tshe/ thang skya lha khang du bla sgang pa'i sar bros/ mkhan po na ston bla sgang pa shes rab rdo rje dang / slob dpon tshar
ston sgo mang pa las rab tu byung / dge bshes brag dgon pa la 'grel chung spyod 'jug bslab btus/ lam sgron sogs gsan rgya gar rang la 'gro dgongs kyang zla bo dang bangs
bsnyags kyis zin nas ma thon/ de nas phag gru'i snyan pa gsan nas 'byon par dam bcas pa'i dus/ mnal lam du skas ring shig la

'dzegs nas byon pas thog khar mthon tsa na mi dkar po chen po zhig gis phyag nas bzung nas ngas ma 'then na mi thon zer ba zhig rmis/ phyis rje phag gru'i gsung nas/ de kho
bo yin gsungs/ khong gi dgung lo nyi shu rtsa bzhi bzhes pa'i dus phag mo grur phebs/ lo drug phag mo grur bzhugs/ nye gnas mdzad/ bla ma'i thugs su byon/ chos gsungs pa
thams cad ma brjed par yi ger btab/ gdam ngag che/ dpal phag mo gru pa gshegs nas zla gcig nas mal gror 'chad ka ba la chos gsan/ de nas slar phag mo gru'i gdung rten gtsug
lag khang bzhengs la byon/ zhang shom rab la mkhan po zhus/ las slob mar pa lam thang pa/ gsang ston zhang ston sgom min pas mdzad de shom rar bsnyen par rdzogs/ stag
lung 'di 'gro mgon rin po ches drug cu bzhes pa/ sa mo glang gi lo sku lus kyi bkod pa bcu gnyis mdzad pa'i tshe sku lus kyi bkod pa gcig gis thang pa la/ khyod kyi 'phrin
las rgyas pa'i sa shig nyi ma byang phyogs pha gi na 'dug rab khyod khams su 'gro thang ba yin pas thengs gcig song / de'i rjes su sngon gyi las kyis bskos pa'i gnas de
dang phrad cing / der 'phrin las rgyas pa yin/ de'ang sa de shin tu rtsub cing mi las gyur pa'i 'dre zhig gis sna drangs pa'i lha 'dre gdug pa can dpag tu med pa gnas pa
sus kyang mi zin pa yin pa la kho bos thams cad zhabs kyis bcags/ lha 'dre thams cad btul byams pa'i las dang ldan par byas yod pas/ da khyod kyis zin pa yin gsungs/ dar
sprad rong gsum dang phod mdo bas stag lung du gdan drangs/ dgung lo so dgu pa la bla brang nag por phyags pheb/ yongs sum cu tsam bzhugs/ sku 'da' khar grwa pa sum stong
lhag tsam 'dus/ ngo mtshar ba'i rdzu 'phrul du ma bstan/ drug cu re dgu pa la gshegs/ dbon rin chen mgon gdan sar bton/ 'dis mchod khang chen mo btab gling dar rgyas su
mdzad/ de'i gdan sa sangs rgyas yar byon/ de la gdan sa zer ba'i dbon po gnyis byung ba nas gcig khams su byon ri bo che btab/ de nas stag lung ya thang ma thang gnyis
su gyes/ gnyis ka ban sum stong brgyad brgya lhag tsam re 'tshog dbus gtsang mdo khams gzhan du'ang grwa pa'i dar rgyas che ste/ ding sang gi bar du dbon brgyud rim par byon/
dus phyis stag lung ngag dbang grags pa zhes bya

ba'i mkhas grub de byon/ snyan pa che bas dbus gtsang gi che dgus btud/ 'bri stag gi chos lugs nyams la khad pa rnams gsos so/ /de dag kyang 'brel tshad don ldan byang chub
sems dpa'i sprul pa kho na'o/ /spar phu ba ni/ g.yor ru grar 'khrungs/ gzhon nu nas thos bsam mdzad/ khyad par phywa pa yun ring du bsten/ khong gi grwa pa'i nang nas shes
rab che bar grags/ a su las do ha gsan/ bla ma yel pa ye shes brtsegs kyi do ha skor rnams gsan pas/ 'di bshad pa rkyang du 'dug nga'i bla ma de dang mjal na nyams myong
khyad par can yong nges bsam/ spar phu ba la 'gro mgon gyi spyan sngar byon pa 'thad zhus pas/ rang re las lhag pa cang yod dam gsungs/ cis kyang 'byon par zhu/ lhag pa'ang
'ong srid zhus pas byon/ 'gro mgon dang mjal/ gsung gleng mang du mdzad/ spar phu ba'i thugs la bla ma 'di sems tsam gyis lta ba 'dzin par 'dug snyam pa byung khrid
btab pas/ 'di la nga rang zhib par 'dug snyam yon tan ma skyes/ tshogs chos gsan pas/ de la mgu bar gyur te log yang bla ma yel pas bla ma rin po che'i drung du mos gus
can la yon tan 'char rgyu zhig yong gi 'dug pa la/ slob dpon pa la ma skyes bar snang bas da dung lan cig gshegs par zhu byas pas rung gsungs/ slob dpon dang 'grogs nas byon/
'gro mgon gyi rten 'brel mdzad nas/ bu ram la padma'i par legs par btab nas drangs pas khong de la chags te ma gsol bar bzhag pa/ yel pa ba bzhengs nas bcag ste drangs/
'gro mgon gyis/ pha rol tu phyin pa dang dbu ma la sogs pa rgyu mtshan nyid kyi chos/ thabs lam gyi bye brag dang phyag rgya chen po la sogs pa 'bras bu sngags kyi chos
thams cad kyang sems rtogs pa'i thabs su gsungs pa kho na yin/ sems rtogs pa la sgom dgos sgoms shig gsungs pas/ ga re gdam ngag ci'ang ma bstan par sgoms shig gsungs
bsam cung zad bsams tsa na gnas lugs kyi don mngon du gyur nas 'gro mgon la gsol 'debs 'dod 'jo'i ba mo mdzad/ spar bu dgon btab tshogs pa lnga brgya tsam 'dus so/ /mchan
bu rgya ras ni/ chos skyong gis rjes su bzung bas grub pa brnyes/ skal ldan ye shes sengge ni mon gar du 'khrungs/ phag mo gru'i ri mthong pa rang gis sgom 'khrungs/ de
nas 'gro mgon

dang mjal/ ngo sprod cig btab pas rtogs pa khyad par can 'khrungs/ skal ldan ye shes sengger grags/ des grwa rabs su zar dgon pa btab/ de'i slob ma g.ya' bzang chos rje yin/
gtsang zhal gyi dmar mor 'khrungs/ sgri nas mkhan po chos ston bya ba zhig la rab tu byung / mtshan chos smon lam du gsol/ de nas 'chad dkar du 'dul ba dang bka' gdams
gsan/ de nas lo bco brgyad pa la rgya dur du byon bsnyen par rdzogs/ lo drug tu 'dul ba la sbyangs pa mdzad pas gnubs 'dul ba 'dzin par grags/ nyer brgyad pa la zar na skal
ldan ye shes sengge bzhugs pa gsan nas der byon/ zhal mjal ba tsam gyis rtogs pa shar/ gdam ngag rdzogs/ so brgyad pa la g.ya' bzang btab/ drug cu rtsa lnga pa la gshegs/
'phrin las shin tu che ba'i slob ma'i mchog sgom bzhir grags pa byung / gdan sa rin chen jo sras/ de'i rjes su rtogs ldan rgyal po dge mdzes 'od/ de'i rjes su mkhar chu
pa chos bsam 'od kyis lo bco brgyad mdzad/ 'di grub thob u rgyan pa la rdo rje rnal 'byor mas lung bstan pa de yin/ de nas rim par brgyud de g.ya' bzang pa zhes grags
so/ /mi nyag sgom rings ni/ 'gro mgon gyi drung na khrid zhu ba'i tshe nangs shig 'gro mgon gyis kho'i mdun du thag pa'i rgya zhig bres/ ral gri zhig zhog gsungs/ de nas
kho'i pha gsod mi zhig yod pa khrid de 'gro mgon byon/ sgom rings zhe sdang skyes nas ral gri khyer brgyugs pas/ 'gro mgon gyis khyod rang gi sems la ltos shig gsungs nas
de nyid du rtogs pa shar/ 'dis 'bri gung btab/ grwa pa brgya tsam 'dus/ skyob pa lung bstan te khong rang gshegs/ nyag re se bo 'gro mgon mjal nas grub pa thob/ khams su
sles dgon btab 'phrin las bskyangs so/ /rin po che rgyal tsha dang / kun ldan gtsang pa ras chung gnyis mched/ gnubs nam mkha' snying po'i brgyud du 'khrungs/ rgyal tshas
bla ma mang po bsten/ sbyangs pa mthar phyin/ lhag par dpal phag mo gru pa la brten nas phyag rgya chen po'i rtogs pa shar ba yin/ kun ldan ni phag mo grur gcen po'i brgyags
skyel ba la byon/ rje btsun mi la'i rnam thar gsung pa dang thug de 'dra ba zhig ngas kyang bya snyam nas chos grwa der mgo lcogs lan gsum byas/ 'gro mgon la gdams
pa zhus nas bsgoms pas rtogs pa shar grub pa brnyes/ mu ge byung ba'i tshe khro phu'i mchod khang gi sgo

la phyag mkhar thug thug mdzad nas rnal 'byor ma rnams/ de ring rnal 'byor pa la bsod snyoms shig zhu'o gsungs pas/ mchod khang gi sgo 'phar nas nas phyir mang du byung / yul
mi thams cad kyis blangs kyang zhag lnga'i bar du nas ma zad pa'i grub rtags bstan/ bdun cu la gshegs/ khong mched kyi dbon po khro phu lo tsA ba/ yab jo phan/ lo bcu
lon pa la rgyal tsha dang kun ldan gyis mkhan slob mdzad de dge tshul bsgrubs/ mtshan byams pa dpal bu btags/ gtsang dkar la gsan pa mang du mdzad/ lce don kun bzang la lo
brgyad cu 'gro ba zhig la rdor dbyings sogs dkyil 'khor lnga brgya lhag tsam zhig gi lag len bslabs/ 'bri mtshams pa zhang dge ba zer ba zhig la lo tsA phul du phyin pa
sbyangs/ bcu dgu pa la rgyal tshas mkhan po/ gtsang dkar gyis slob dpon/ kun ldan ras pas gsang ston mdzad de bsnyen par rdzogs/ gtsang nag la 'dul ba lo gnyis nyan/ kun
ldan dang rgyal tsha la gdam ngag lugs mi 'dra ba brgya dang sum cu rtsa drug bka' babs bcu gsum yod pa gsan/ nyer bzhi pa la bal por chas/ paN chen buddha shrI bsten/ mi
tra dzo ki mjal bod du spyan drangs/ khro phu'i gnas bzhi'i sa byin gyis brlabs/ de rting buddha shrI spyan drangs/ de'i rjes su gro mo brgyud/ bai DUr tshong 'dus su byon/
kha che paN chen spyan drangs/ lha mo che khru brgyad cu pa bzhengs/ sras sems dpa' chen po byung / rtogs pa rgyal tsha la rten nas 'khrungs/ sems dpa' chen po'i slob
ma yang rtse ba rin chen sengge/ de'i slob ma bu ston rin po che/ rgyal tsha dang kun ldan gyis slob ma lce sgom dang / de'i slob ma ma cig re ma yin te/ khro phu dkar
brgyud ces grags pa che'o/ /gshen rdo rje sengge ni/ sa skya pa chen po'i slob ma phag mo gru pa dang mched grogs/ phyis phag mo gru pa la gtugs nas rtogs pa shar ba yin/
'dis dbang sdud byas nas phag gru dbang du bsdus/ de nas slar sa skyar byon/ dmar po skor gsum zhus te kho dbang du bsdus zer ba 'di dang / rga lo la snying rlung byung
nas bod du byon pa sa chen gyis bsal zer ba gnyis ka sngon gyi yi ge khungs ma la mi snang / phyis bris par 'dug pas mi bden no/ /chos rje dmar pas khams su shwa dgon btab/
tshogs pa nyis stong tsam rgyun du 'dus/ de'i rjes su shwa yang dgon pa/ rmog spyan snga rin po che/ shwa dbu rtse pa/ rnal rin chen gling pa sogs mang du byon/ smar dkar
brgyud du

grags so/ /bla ma zhang sum thog pa dang por mched grogs/ phyis zhabs kyi padma bsten pa'o/ /'bri gung 'jig rten mgon po ni/ yul ldan stong rtsod du zhes bya bar/ 'brug rgyal
skyu ru'i gdung / rnying ma'i sngags 'chang zam ma chad pa'i brgyud par yab rdo rje zhes bya ba'i sras su 'khrungs/ dbus gtsang du byon 'gro mgon gyi zhabs drung du phebs
nas zla ba sum cu rtsa gnyis bsten/ de'i tshe rten dge bsnyen na bza' ra thul zhig bzhes pas dge bsnyen ra thul can zhes grags la/ bla ma'ang mnyes/ khyod la sgom chen
bzang po zhig 'ong / sgom chen tsam la bzang ba zhig 'ong zhes lung bstan/ 'gro mgon gshegs nas e chung phug par thugs dam la bzhugs pas glo bur du bsnyun mdze drag po
zhig byung / rdza gseb tu bzhugs te ro sus kyang mi mthong ba zhig bya snyam nas byon par chas/ yi dam spyan ras gzigs kyi sku zhig yod pa la phyi phyag bgyis/ sku shed chung
bas kha bub tu cung zhig lus pa na/ dang por rang gi sdug bsngal bsams/ de nas sems can thams cad kyi sdug bsngal bsams pas snying rje chen po bzod glags med pa zhig
'khrungs/ zhag gsum dro bzhir rgyun chags sa thams cad spyan chab kyis bangs/ klu gdon de 'khor dang bcas pa sku lus las thon song ba gzigs/ sgom ro gcig gi rtogs pa thugs
la 'khrungs pas/ zhag gsum dro bzhi'i nang par na/ /mi kho bo'i las ngan rang sar dag /ces gsungs/ de ltar grub pa brnyes pa'i snyan pas 'ur bslang / gzhan ston mo byed
pa'i gral dbu la spyan drangs pa'i tshe zhig thod pa bsam grub kyi sras mo nam mkha' rgyan gyis sku mdun du gcer brgyugs byas pas/ nga rten dge bsnyen du song bas brnyas
pa yin/ cis kyang rab tu byung dgos 'dug dgongs nas dgung lo so lnga pa la phag mo grur zhang gsum thog pas mkhan po/ ci lung slob dpon/ gnyan pa 'dul 'dzin gyis gsang
ston byas te tshigs rdzogs mdzad/ mtshan rin chen dpal/ gnyal pa 'dul 'dzin la mdo rtsa legs par bslabs/ 'gro mgon gshegs rjes su bla ma zhang gis gral gong du bzhugs/ bsngo
ba tsam mdzad pa las lo bdun du gdan sa med/ de nas chos rje 'dis gdan sa mdzad de longs spyod chung zhing 'o brgyal bar byung / gsol ba btab pas mnal lam du 'gro mgon
byon nas za 'og gi 'bol rnying pa zhig 'dug pa 'di kho rang tsho la gtod la/ khyod rang

dbu ru byang phyogs su song gsungs pa rmis/ mnal sad 'phral bzhengs/ dpon slob lnga bros byon te/ dbur stod du byon pa dang / sgom rings kyis grwa pa rnams spyan 'dren du 'ong
ba dang 'grig 'bri gung du bzhugs/ bstan pa'i rtsa ba dge 'dun de'ang tshul khrims rin po che la rag las par gzigs nas/ dben pa'i gnas su 'dug pa dag kyang bag yangs
su mi 'dug snyan pas ni 'dzam bu'i gling khyab/ stag lung du thang pas spyan drangs/ bla ma'i gdam ngag yod pa'i gleng mo mdzad/ khyod bla ma bsten yun thung gsungs don gtug
la re mdzad pa la/ ja bu ram gyi gnang sbyin thugs rjes bzung sogs sgro 'dogs gcod rgyu med pa mgur du phul/ gnyos rgyal ba lha snang bas ston mo bshams pa'i dus/ 'khor
lhan cig tshogs pa dgu khri la/ /kun 'dus pa'i gtso bo gnyos chen yin/ /de lta bu'i skyob pa 'phags pa klu sgrub kyi sprul pa yin te/ kha che paN chen la singga la'i dgra
bcom pas gser gyi me tog gsum bod du bskur ba'i gcig 'phags pa klu sgrub kyi sprul par gtod cig gsungs pa su yin ma 'tshal/ paN chen glas mo cher bzhugs pa na/ paN chen
la bsnyen par rdzogs pa zhus pa'i mkhan bu rnams la chos gos re gnang gi yod pas/ 'bri gung pa'i khams btsun zhig chos gos la bltas nas bsnyen rdzogs zhus/ de res paN
chen gyi phyag na 'khrol med pas ma gnang bas/ khos dbu tshugs byas paN chen rang gi sku chos dgos zhus 'jus pas/ phyag g.yog rnams khros nas kho brdungs/ kho'i kha snar
khrag mang po shor/ paN chen thugs dam mdzad pa'i tshe/ sgrol dkar mngon sum du byon pa la/ de nas zhag bdun du ma byon/ phyi bshags mdzad gsol ba btab pas zhag bdun song
nas sku rgyab gtad de byon/ 'phags ma bdag gis ci nongs zhus pas/ khyod dpon slob kyis klu sgrub kyi slob ma brdungs pas sdig bsags gsungs/ de mi dran zhus pas/ kha sang
kha sna nas khrag shor shor brdungs pa de yin mod gsung / da de'i sdig pa ji ltar byas nas 'byang / rab tu byung ba lo grangs dang mnyam pa la chos gos byin na 'byang gsungs/
de ltar mdzad pa'i dam bcas te su'i slob ma yin rtsad bcad pas 'bri gung pa'i slob mar 'dug pas skyob pa klu sgrub tu thag chod/ phyis me tog kyang phyag tu phul ba
yin/ paN chen srin po rir bzhugs dus 'tshur 'bri

rgya gsum gyi gdan 'dren byung / paNDYi ta bi bhu ti tsandra spyir phyag rgya chen po ba la skyon/ khyad par de dus phyag rgya ba 'di rdzun che ba yin/ 'o skol bka' gdams pa
gdan 'dren sar byon pa 'thad zhu ba la/ paN chen thugs hur phyung ste/ bi bhU ti bi bhU ti/ de skad ma zer sangs rgyas la 'khrul pa mi mnga'/ 'bri gung pa slob dpon klu
sgrub yin zhes sngar gyi lo rgyus gsungs/ lhag par khyod phyag rgya ba la skur pa btab pas dmyal bar skye bar 'dug sdig pa sbyongs gsungs/ 'o na ji ltar sbyangs zhus pas/
'dir bde mchog gi sku zhig bzhengs gsungs pas bzheng par gsan/ kha che ba yin zer ba'i bzo ba zhig byung / des zhag bdun la bsgrubs nas de nyid la thim pa dpal he ru ka
nyid kyi sprul pa yin zhes grags so/ /'bri gung pas tsa ri'i dag pa shel gyi ri sgo mang mchod rten gyi dbyibs lha nyis stong brgyad brgya'i pho brang du gzigs nas bal po'i
bzo bo mkhas pa bkug ste sgo mang rin po che las bzhengs bdun cu rtsa lnga pa la gshegs/ slob ma grub pa brnyes pa bgrang gis mi lang / gtso bo rje spyan snga/ dbon rin
po che mched/ gnyos mgar chos gsum/ dbon sher 'byung sogs so/ /rje spyan snga ba ni slob dpon padma'i dngos slob a mi byang chub 'dre bkol du grags pa'i gdung rabs/ rlangs
lha gzigs/ yab yon chen rgyal bskyabs kyi sras su bltams/ bcu gsum pa la spyi gnas g.yo bu zhes bya bar rab tu byung / mtshan grags pa 'byung gnas su gsol/ dgung lo
bco lnga pa la bros nas 'bri gung du byon/ chos rje dang mjal/ der phyag dbu la bzhag pa tsam gyis chos thams cad mnyam pa nyid ces bya ba'i ting nge 'dzin 'khrungs/ lo ngo
gsum gzims spyil zur pa zhig tu de bskyangs/ bcu bdun pa la chos rje dwags por 'byon pa'i phyag phyi gzims g.yog mdzad/ de man spyan snga kho nar bzhugs pas spyan snga
bar thogs/ bco brgyad pa la zheng sum thog pas mkhan po/ lha 'bri sgang pas las slob byas te bsnyen par rdzogs/ chos rje'i gdam ngag thams cad tshang bar gsan/ chos rjes
tshogs su byon pa'i na bza' bsnams pa'i mod la khri thog tu bton/ chos rje nyid kyis phyag phul te/ ngas gdan sa brgya 'gyur stong 'gyur du bzang du btang gi gsungs nas
rje spyan snga phag mo grur brdzangs te/ ngam bus tshogs pa 'di tsam bskyangs pa'i phud rje phag mo gru pa la phul ba yin gsungs/

de bzhin de'i ring la gdan sa shin tu dar rgyas che/ lo nyi shu rtsa drug bzhugs/ de nas 'bri gung du dbon rin po che zhi bar gshegs pa'i ma legs skyel du byon dus gcung rin
po che 'bri gung gling pa sogs kyi gdan sar bzhugs dgos pa'i zhu ba phul ba ma bzhes/ tha ma stag lung pa dang bka' gdams pa sogs la rgya 'dre mi byed pa'i rtsis bzung
nas lo nyi shu rtsa gnyis mdzad/ der bzhugs pa'i lo bdun pa la hor dmag 'dam du sleb pa'i 'ur byung / 'bri gung gi dge 'dun rnams bros par rtsom pa'i tshe/ 'jigs mi dgos
gsungs cag ge bzhugs/ de'ang thog mar hor gyi dmag dpon mi li byi byung / sku mthong ba tsam gyis pha dang bu'i 'du shes skyes te phyis 'bul ba skyel bar khas blangs/ de
nas zhag nyer brgyad la dor rtas dmag dpon byas nas slebs byung / khos sgom pa shAkya rin chen gyi lag pa nas bzung nas khrid pas nam mkha' nas rdo'i char pa bab/ kho na
re 'di ci yin zer/ khyod kyis ngam bu'i sgom pa bzungs pas ngam bu ma dgyes/ ngam bu ma dgyes pas gnam ma dgyes te rdo char byung ba yin gsungs/ 'dis ci byed pa yin/ ngam
bu so nam ni mi byed/ gzhan gyi 'bul ba byung ba rnams 'di'i lag tu gtad nas dge 'dun skyong ba yin gsungs pas sgom pa btang gnod pa med par byas so/ /de ltar thams cad
ting nge 'dzin gyi dbang du mdzad pas 'bri gung gi sde'ang cher 'phel/ ban khri tsho bco brgyad 'tshog ces grags pa'ang de dus byung / chos rje sa skya paNDYi tas rje btsun
pa gshegs pa'i gral dbur spyan 'dren mdzad pa'i zhu yig tu'ang / da lta khyod las bzang ba'i dge ba'i bshes gnyen mi 'dug pas zhes bsngags pa yin/ de'i tshe gcung rin
po che la zhen 'then pa 'ga' zhig gis ma gus pa'i rnam 'gyur bstan pas nga 'gro ba yin gsungs ma zad kyi thad du sgar mdzad/ de gcung rin po ches mtshams kyi khul nas gzigs
nas har 'don mdzad bzhugs par zhus pas ma gnang / gcung gis da 'o na khyod rgya gar yul na sku khams bzang 'dug zer na'ang de bar du nga gdan sar la snom ri byas nas dbu
snyung phul bas/ 'o na da gzu ba dgus phul na'ang mi 'gro gsung / dgung lo brgyad cu rtsa gcig pa la gshegs pa yin no/ /bu slob kyang rgyal ba rin po che/ gcung rin po
che/ rgyal ba yang dgon pa sogs mang po byung ngo / /rgyal ba rin po che ni rje spyan snga'i dbon/ dgung lo bcu drug pa la dbus su phebs/ rje spyan sngas byin

brlabs mdzad pas rtogs pa 'khrungs so/ /bcu dgu pa la 'bri gung du byon bsnyen par rdzogs/ sgrub pa mdzad pas sprul bsgyur nus/ rje spyan snga 'bri gung du bzhugs dgos byung
bas dgung lo so gsum pa la thel gyi gdan sar 'bri gung nas bkod de brdzangs/ der g.yog rnams kyis mthong bkur cher ma byas pas/ rje la zhus pas tshes grangs 'di'i nyin
ngas chos rar thog 'bebs/ khyod rang de chos gos kyis bzed la pho gsungs pa de bzhin byung / chos ra thams cad brgyal nas song / thog chos gos kyis gtums te gar 'bo gar 'bo
gsung ba na'ang tshig sgra 'ur sgra 'byin/ mthar chos ra'i mthar bor bas shul mi bzad pa byung / des thams cad kyis grub thob tu shes nas gus pa rnyed/ de'i snyan pa gsan
pas/ hor rgyal po jing gir han gyi bu thu bo hu la'i hu gnam the'i sprul pa yin/ 'brug sgra thos pa dang dngangs skrag bsam gyis mi khyab pa skyes pas rgya nag gi rgyal
sa mi zin par 'dug ces sog yul du bskrad pa bsod nams che nas stod hor gyi yul thams cad kyi bdag byas/ kha che'ang kho'i 'og tu chug pa zhig yod pa des bla'i mchod gnas
su bkur/ 'bul mo che lan gsum rgyab/ stod hor gyi yul du kha che'i bzo bos bsgrubs pa'i sku rigs thams cad 'di'i ring sangs rgyas kyi bstan pa la sri zhu chen po byas
so/ /gzhan yang singga la/ ti ra hu ti/ bod ya tshe'i rgyal po kun gyis 'bul ba mang du byas te drug cu rtsa lnga la gshegs/ de'i gdan sar de nyid kyi dbon/ bcu gnyis pa
rin chen rdo rje phebs te/ dbon brgyud rim par spyan snga mdzad/ sa skya nang 'khrugs nas bod bying la 'di'i dbon rigs kyis lung brgyugs pas/ lugs gnyis ka la phag mo gru
pa zhes 'gran zla med pa 'di byung ngo // 'bri gung du skyob pa rang gi gdan sa dbon rin po ches mdzad/ de gshegs nas rje spyan sngas mdzad/ de rjes gcung rin po ches bskyangs
pas 'bri gdan gnyis su gyes/ gnyos lha snang ba nas lha pa mched/ 'di'i nang du man lung gu ru'ang byung ba yin/ sa skya pa dbang che ba'i dus na'ang 'bri gung pa
lung 'og tu ma tshud pas sa 'bri stod smad thams cad du 'thab/ phyis ang len gyis rgya'i dmag bos nas 'bri gung gling log btang / cung zad las ma gnod pa ding sang bar du
dar rgyas dpe med pa 'dis shes

so// dbon sher 'byung skyob pa'i rus dbon/ skyob pa'i spyan sngar bzhugs pa'i tshe/ bla ma'i zhabs tog dang mkhyen pa la mtha' med pas thams cad kyis slob dpon pa zhes zer/
skyob pa gshegs nas ti se/ lho brag mkhar chu sogs su byon/ mkhar chur khyad chos brgya dang dgu bcu pa dgongs gcig tu grags pa yi ger btab/ de nyid du brgya lnga bcur bsdu
ba mdzad/ dwags su byon sgam po'i spyan snga'ang mdzad do/ /de ltar 'bri gung pa dar ba'i sgang la thams cad khong gi khongs su gtogs pa 'dra zhig yod skad do/ /rtogs
pa mthar phyin gling ras pa ni/ 'khrungs yul myang stod bzhengs kyi glang po snar/ gling stod smad gnyis las gling smad pa/ yab rgyal po skyab be/ yum gzus mo dar chung
gi sras su 'khrungs/ mtshan padma rdo rje/ gzhon nu nas bris klog mkhas par mkhyen/ brgyad la lha rje ras sman las sman bslabs/ bcu gsum lon tshe mkhas par gyur/ bcu bdun
pa la khu bo dge ba'i bshes gnyen gling zhes pa bka' gdams pa chen po de la dge bsnyen mdzad/ dpal dbyangs kyi sgron ma rnam drug sogs mang du gsan/ dbus pa zhang bya ba
rwa dang dpyal gnyis ka'i slob ma zhig la phag mo dang / rwa 'bum seng la dus 'khor/ bde mchog 'jigs byed sogs rwa ba'i skor zhib mo gsan/ rje dpon zhig dang rabs chad la
ma 'cham pas mthu mdzad pas de brlag mthu che bar grags/ de nas dge bshes 'om thang pa la rab tu byung / bsod snyoms la byon pas jo mo sman mos brid de tshugs ma zin/ gnyis
po bsdongs nas khyung tshang pa rwa lo'i mchod gnas mdzad pa bsten/ khong gis ras chung ba ma mjal ba 'dra bsam log lta zhig skyes pas/ phyis drod skye ba la gnod par
byung gsungs/ de nas ras chung pa'i dngos slob gnyal lo ro na mang du bzhugs zer ba gsan nas gnyal lor du byon/ tshe gong du rje sum pa la nged thag ring nas chos zhur
'ongs pa yin pas thugs la gdags par zhu byas pas/ thog mar lo la dbang chos zhus/ de nas nga mtshams grol yong gsung ba bzhin/ lo'i spyan sdar byon/ de nas sum pa/ gzhan
byes 'gol ba la'ang gtugs te/ rje ras chung pa'i gdam ngag thams cad kha tshang bar thob pas/ da lta 'dzam bu'i gling na gdams pa nga rang che snyam pa byung / de nas lho
mon du sgom du 'gro bsam pa la/ mnal lam du mi

dkar po zhig byung nas/ sku lus gcer bur phyung mgo mjug yongs la lta nyul zhib bo zhig byas te/ khyod lho mon la ma 'gro/ da ste lo lnga na khyod kyi don 'grub 'ong zer ba
rmis/ des bshol/ de'ang gling la ya mtshan can gyi gtam lnga zhes bya ba yod pa'i dang po ni/ mdo sde dkon mchog brtsegs pa gzigs pas/ sngon sangs rgyas log pa dad sel gyi
bstan pa la dge slong byang chub sems dpa' gnyis kyis bud med kyi 'khor la chos bstan pa la/ gzhan bsam gtan pa drug cus 'khrig pa'i chos kyis bskur pa btab pas dmyal
bar yun ring du sdug bsngal myong / shAkya thub pa'i drung du mir gyur nas las kyi sgrib pa sbyangs nas lnga brgya tha ma la las kyi sgrib pa rgyun chad par lung bstan pa'i
nang nas/ de dag gi 'dren par 'os pa byang chub sems dpa' brtson 'grus 'od bya ba yin par gzigs pa'o// gnyis pa ni/ rje sum pa gshegs nas gdan sa mdzad/ sngar gyi lung
bstan pa de nas lo lnga song ba na ngam shod kyi ri la sgom du 'byon bsam pa ltar byon/ yar klungs gdab kha bya bar sgom chen 'dra ba dang phrad/ 'phros byas pas dpal phag
mo gru pa'i snyan pa gsan pa tsam gyis ba spu g.yos/ spyan sngar da lta rang sleb na bsam pa byung nas tsham tshom med par byon/ 'gro ba'i mgon po chos khrir phebs pa
dang mjal/ sangs rgyas dngos yin/ shing dang bya 'khor 'di kun kyang sprul pa yin/ nga re 'tshengs bsam pa zhig las gzhan tha mal pa'i rtog pa ma 'gyus/ de'i rkyen gyis snang
ba thams cad bun long song nas sgrib byed zhi/ chos thams cad kyi ngang tshul dri ma med pa zhig mthong / sgro 'dogs thams cad cig car du chod de/ dpe yi ge gcig kyang
ma zhus te/ /rgyal ba'i gsung rab rab 'byams la/ /shes pa'i snang ba de nas thob/ /shes rab kyi spyan cig gnang ba 'dra/ /de nas lhan cig skyes sbyor gsan te lo bdun zla
ba bdun zhag bdun gyi mtshams kyi dam bca' phul te/ zhag lnga song ba'i nyin/ phag mo gru'i mkha' 'gro ma de gshegs pa gzigs nas der byon te thod pa bregs/ klad pa bldag
gin byon pa dang / stag lung thang pa thod pa 'breg bsam byon pa lam du 'dzom/ grogs po 'di gsol byas klad pa rtsid khem gang gdengs pas khong zhal yol byas zhal ras la
phog de'i dbang gis stag lung ba'i zhal ngo rim par sku 'bras gtsang

ba yin zer/ de nas 'gro mgon rin po che chos khri khar bur ston zhig gi gral dbu la phebs 'dug pa la/ gral gsham nas thod pa bzed nas bu ram gyi rtsig pa lta bu/ bla ma'i gsol
ras de la rgya phubs bkal ba lta bu zhig byung nas rten 'brel bzang / 'dir ma 'ongs pa na gtsug lag khang rgya phubs can zhig 'byung gsungs/ khyod lo bdun zla ba bdun
zhag bdun du mtshams bcad de sgom par dam bcas nas zhag lnga la grol ba ci yin gsungs pas/ rje yi zhal nas gnyug ma'i don/ /sgoms shig gsungs nas bsgoms lags pas/ /bsgom
bya sgom byed stor nas thal/ /sgom thun mtshams su bzung rgyu yang mi gda'o/ /sogs phul bas/ bla ma mnyes nas rgya gar chu bo ganggA phan chod la sa ra ha chen po rtogs
pa mtho/ de tshun la khyod rtogs pa mtho ba yin gsungs bsngags pa brjod/ rje spyir rnal 'byor pa/ sgos chung ma can la mi mnyes kyang gling ras pa la lhag par mnyes/ der
phag mo gru pas rten 'brel mdzad de jo mo slog de nas sna phu'i bkra shis dge gling gi phug par bzhugs/ phag mo grur chos brda' byung tsam nas de nas byon te chos gsan/ slar
der zlog pa yin zhes u rgyan par gsungs/ bza' btung ci bzhes kyi phud kyis bla ma mchod pas/ 'gro mgon gyi drung na dge ba'i bshes gnyen 'ga' dang bcas te ja gsol ba'i
zhal dkar du tshod ma zhig ling byung / ci yin zhus pas/ gling ras lkugs pa des tshod ma'i phud phul bar 'dug gsung dgyes/ gsum pa ni/ 'gro mgon gshegs nas 'gro don mdzad/
nor byung tshad cha lang chen po zhig la bcal te nam mkha' la 'khrol gyin byon te phag mo grur phul/ tshur log nas bsam yas su zhag sa mdzad pa'i tho rangs/ bud med sngon
mo zhig gis bka' 'gyur ro cog gi glegs bam yin mno ba zhig ljags steng du bzhag byung ba khong du song ba rmis/ de nas bka' 'gyur thams cad thugs la chug bden rdzun
lta ba la tshal du byon nas mnan shar mdzad pas phar zhu dag thub pa byung / /bzhi pa ni/ de nas mdo rgyud mthong tshad la don mi mkhyen pa med nas 'grel pa brtsam dgongs
te/ bde dgyes mtshan brjod la sogs pa la 'grel pa brtsams pas sna phu'i mdo 'phrang po zho rar klog pa'i sde yod pa dag gis skur pa btab/ de gsan nas der byon te gang mi
'thad pa 'dug ces rtsod pas sus kyang lan 'debs ma nus/ de'i tshe thugs khengs pa skyes nas glegs

shing gcig sku mdun gcig sku rgyab/ de glegs thag gis bsdams te nam mkha' la phar bzhud tshur bzhud mdzad de/ nga dam chos kyi po ti zhig tu mi 'dug gam sogs kyi mgur bzhengs
pas/ thub pa'i dbang pos/ gling ras pa de lta bu'i khengs pa ma byed/ nga'ang mthar 'di ltar gyur gsungs mya ngan las 'da' ba'i tshul bstan nas zhi bar gyur/ thams cad
kyis gus pas btud/ grub thob chen po zhes snyan grags kyi gdugs dkar po srid pa'i khongs thams cad gang bar gyur to/ /de nas gnyal lor dbus gtsang kun tu dad pa can spyan
'dren pa rnams kyi ngo bzhin byon/ zab pa dang rgya che ba'i chos kyi sgo rnam par phye bar mdzad/ lo ro tshe spong du lo ro zhig po gdan sar bkod/ rje rang dbus gtsang
du gtso bor bzhugs/ skabs shig sna phur dbang bskur zhu ba'i mi 'ga' yod pa zhig la dbang g.yog la zhig po de yod na dgongs pa zhig byung ba/ kho lo ro dol gyi lha rtser
yod pas shes nas 'phur te dbang bskur gyi grabs mdzad sar slebs/ khyod kyis ji ltar 'ongs gsungs/ ri mtho ba rnams la reg la khyad byas te 'phur nas 'ongs zhu'o/ /lnga pa
ni bkra shis dge gling gi phug na bzhugs dus mkha' 'gro ma zhig byung nas/ gling ras pa der ma sdod zer/ phyir byon ma thag brag phug de rdib/ de nas 'jag spyil mdzad de
sgang der bzhugs pa'i skabs/ mkha' 'gro ma lnga rang rtags kyi dbu rgyan re khyer nas grub thob chen po'i dbu la bskyon/ rdo rje 'chang chen po'i rgyal tshab tu mnga' gsol
nas mi snang bar gyur to/ /de ltar drug cu rtsa gcig gi bar du bzhugs nas dbyar zla ra ba'i nyer brgyad la gshegs/ gdung rten la sogs pa legs par bsgrubs so// // ! de'i
slob ma'i gtso bo ni/ chos kyi rje yin te/ de 'khrungs pa'i yul myang stod khu le'i cha/ yab rgya zur so tshab pe dang / yum mar bza' dar skyid/ sras bdun byung ba'i chung
shos te pha ma 'brog pa yin la/ bskyas dang thug bying song yum gcig pur lus pa la gan logs zhes bya ba'i lhas su grod pa sgor mo zhig btsas pas/ yum dngangs te bor
nas 'ongs pa jo jos rtsad bcad pas lo rgyus ji lta ba bshad/ de nyid du jo jos brgyugs phyin pas sbra shul na bya rgod gcig gis grod pa de sos nas rtol/ khye'u zhig 'dug
khong byung ba dang bya rgod de 'phur song / de slob dpon lwa ba pa yin zhes grags so/ /de nas gzhon nu'i

dus su padma sambha wa'i lung bstan/ sa ral zhes pa'i lung gsum mdor/ /nor bu 'dzin pa'i sprul pa 'byung / /pha bong sho 'dra'i kha nas chos 'chad rtsom zhes pa ltar/ der byis
pa rnams khrid pha bong de khrir byas nas chos 'chad pa'i tshul gyis rtse/ nangs shig de'i 'khris kyi rdo la zhabs kyi padmo gnyis shin tu gsal bar bkod/ gcen chen po
skal ldan bya bas dgung lo bcu gnyis pa la khu lung du slob dpon mkhar lung pa can khrid lo brgyad bsten te tshad ma'i grwa sa yin pas/ der sbyangs pa mthar phyin/ grwa
bskor yang mdzad/ slob dpon mnyes nas mtshan shes rab bdud rtsi'i 'khor lor gsol/ gzhan slob dpon rta thang pa la mngon pa/ lhan gyi so dar ma sengge la sgyu 'phrul mdo rgyud
sogs sbyangs/ gzhan yang bla ma 'ga' re bsten/ dgung lo nyer gsum pa la grub thob gling ra lung du phebs pa dang mjal/ gsung gleng tsam mdzad/ de nas dbus su byon/ sna
phur mjal nas dbang rgyud gdam ngag zhus/ zhag bdun nas ras thub/ yang yul du skor cig brgyags len du byon/ phyir sna phur log bla ma 'bul bas mnyes par byas te dgun 'dag
sbyar mdzad de bsgoms pas/ rlung phyi nang bsre nus pa dang / rtsig pa la thogs pa med pa dang / ting nge 'dzin gsal stong nam mkha' dwangs pa lta bu la 'byams nas bsgom
bya sgom byed stor 'gro bar 'dug nas/ bla ma la'ang 'di las med dam snyam mtshams grol ba'i dus zhus pas/ ngo mtshar che rje btsun mi la'ang de ltar byung 'dug gsung
/ bsgom bya sgom byed mi gda' na zhus pas/ bu de kun nyams yin/ rtogs pa bsha' ma zhig da ste lo lnga na 'byung gsungs/ spyir sna phur lo bzhi bzhugs/ gdam ngag thams cad
tshar/ lung bstan nas mkhar chur 'gro ba'i dgongs pa zhus pas/ ro snyoms gter na yod tshul/ de 'don pa khyod yin te da lo res sdod gsungs/ nan gyi zhus pas khrol te rngog
rdo rje sengge la dgyes gdan yA gsum gsan pa la zla ba brgyad tsam thogs/ de'i ring la bla ma mya ngan las 'das nas mi 'dug 'dad dang gdung khang bzheng pa la lo gcig 'gor/
de nas lho brag mkhar chur byon/ lo gsum bzhugs/ dpon slob bdun yod/ 'tsho ba shin tu bkres la kha lhags kyis mnar bas sku'i mdangs shor/ yul mi rnams kyis 'dre mo spun
bdun zhes btags/ der phyag phyi ba rnams kyis rkyen ma theg par log jo kun dga' sgra zer

kho stod pa zhig gis zla re la phye bre do tsam re bskyal/ brgyags thes de kha la mdzad de lcags phur can du 'dag sbyar mdzad nas thugs dam la rtse gcig tu bzhugs pas/ khams
'dus pa zhig langs/ de je thu je thur song lo gsum du ma drag lo gsum pa'i nang du chos skyong mgon pos pha ri'i logs nas sgyogs rgyag lha mo nag mos lha 'dre'i dmag g.yos/
mi reng dmar pos mda' 'phen/ gzhan snang srid kyi lha ma srin sde brgyad tshogs te/ dmag gis bskor nas rgyob cig sod cig zer/ skabs re na ri shing nags tshal thabs cad
bgad/ skabs re na 'gul khyom ldeg brag ri de nyil li li zhig 'gro/ res 'ga' thams cad mgo brnyan can du song nas mtshon cha 'phen pa sogs byung ste bar chad lam du khyer
ba'i go cha sra bas ri btsugs pa bzhin du bzhugs pa'i mthar/ grub thob chen po dran pa'i gdung shugs drag po byung nas gsol ba btab pas mdun du dngos su byon nas byin
gyis brlabs so snyam pa zhig la phyag rgya chen po'i rtogs pa nam mkha' la mdung bskor ba bzhin du song / bar chad de thams cad dngos grub kyi sna 'dren/ bdud rigs de thams
cad dam la thogs nas chos skyong du song bas/ bar chad che dus der chos skyong yang dgra ru langs/ da lta bdud kyang dpal du shar gsung / ro snyoms kyi gter phyung / de
tshe dgung lo so gcig pa'o/ /chos 'di phyis ha bo gangs su rlung jo yes sogs bdun la rten 'brel bsgrigs te bshad pa yin/ de nas dbus gtsang gnyis su byon/ kha rag shar
gyi ri la bzhugs/ khyung btsun ma bka' 'bangs su bcug der mkha' 'gro ma sengge'i gdong pa can yong nas srod la tsa ri trar 'gro bar lan gsum bskul/ mkha' 'gro'i lung bstan
nam bdud kyi bar chad gang yin mi shes dgongs ji snyam ma mdzad/ nam seng khar cung zad mnal du song / sad pa dang kha rag gi ri la nyi ma shar 'dug de'i nyi zer la grub
thob chen po gzi brjid shin tu che ba zhig byon nas/ bu rgya ras ma 'dug sgom du song sogs gsungs te mi snang bar gyur/ der lo ro skal ldan sogs bzhi khrid 'bri gung du
byon/ de nas khong rnams yul la slog rlung thun gcig bzung ste byon pas bod kha gsum du gnyos mgar chos gsum gnas sgo 'byed par 'gro ba dang 'dzom/ khong rnams na re khyod
su yin par gar 'gro zer/ nga gling ras gsus po che'i bu rgya ras mig po che yin/ gnas

tsa ri la sgom du 'gro gsungs nas bsdebs te zhing skyong gis bsus nas ri pa la la byon/ yul stod sbal ba g.yu mtshor sbal pa g.yag shad tsam gyis lam bgags pas/ grogs gzhan
rnams thabs ci drag la gya/ chos rje de'i steng du mchongs te brdzis/ de rdor gyur pa la zhabs kyi padmo 'dam la bkod pa lta bur a rdzog go rdzog byung / de nas cig car
phur byon/ zhing skyong gi dbang mo rdo rje g.yu sgron dam la btags/ phyogs skyong las kyi gshin rjes dge bsnyen blangs/ slar g.yu mtshor byon pa sha skam du khong rnams
dang 'grig de ring gi tshogs 'khor khyed gshoms zer/ rung byas zhing skyong gi ru ba la bslangs nas zas sna tshang sngar ming tsam yang ma thos pa mang po byung ste tshogs
btang lhag ma spungs pas dkar rdog thang du grags/ de nas zhib mo khrag khrig tu phebs dus nyi ma'i dgung la sa rub skar ma khrag khrig byung nas grogs rnams kyi de res
ma bgrod/ chos pa'i tshad rdo bor sa 'dug gsungs te byon pas lha mo re ma ti mjal/ de nas pho brang gi phyogs bzhi'i khri bzhi nas mkha' 'gro ma rnams la chos bshad khyad
par pho brang chen por sprul pa'i lha zhal gzigs/ bcom ldan 'das rdo rje phag mos bstan pa bya rgod kyi nyin lam bco brgyad khyab pa dang / bcom ldan 'das 'khor lo sdom
pas bskal pa bzang po 'di la mos par sangs rgya bar lung bstan/ de nas sindhu ra'i rgya mtshor chu sbur gyi tshul du rdol pa'i mkha' 'gro mas rang gi skra las btags pa'i
mig ra phul/ mkha' 'gro ma gzhan rnams kyis rdo yur ba drangs sgrub phug ngo mtshar ba'ang phul/ de nas yul stod du log sdong po kha TsAM gyi drung du zla ba gsum skyil
krung ma bshig par bzhugs/ sangs rgyas rabs bdun 'jal te rten 'brel gyi gdam ngag gsan/ de nas yar log pa'i lam du rab byung gcig dang rtogs ldan gcig bud med gcig ste bzhi
mnyam du byung / rab byung de gzhan du song / der khong gsum las med nas/ bud med de 'chal gtam gu yangs su smra bas rten gyis lan dgongs bsnyen par rdzogs pa'i thugs
'dod cher yod pa'i gsal btab/ byang 'bri gung du byon/ skyob pa sku mtshams yod pas mjal kha ma byung / phyir log skyob pas dgongs nas zhwa bskur pa lam du 'phrod/ bla ma
zhang gi rtsar byon/ bla ma zhang gis dgongs nas bsu ba rgyas pa mdzad/ de phan rten ras par yod pas dbu skra bsil/

zhang gis mkhan po mdzad/ rtsi 'dul 'dzin gyis slob dpon mdzad tshigs rdzogs bsgrubs/ mtshan ye shes rdo rjer gsol/ de'i tshe bla ma zhang gis rgod ma dkar mo la zhon te chibs
rgyugs byas/ rgya gar gyi nA ro paN chen gyi skra gcod mkhan nga min pa su yod gsungs/ de dus 'bri gung pas gnang ba'i zhwa de gyon nas bzhugs/ zhang log phebs pa'i dus/
zhwa rgod po nam 'phangs spyod pa 'dra ba 'dis rgyal khams 'gengs bsam pa yin te/ rgad po g.yas chung byad pa'i bar la rta rmig 'dra ba bzhes grub 'dug pas da 'dis rgyal
khams gang bar 'gyur gsungs/ slob dpon la 'dul ba gsan/ mkhan po la tshal lugs kyi bskyed rdzogs/ khyad par chos skyong gi skor legs par gsan/ bla ma zhang la brten nas
snying rje'i klong rdol/ khong gis lung bstan klong rdol gyi dgon pa btab/ dbu se mjal gdams pa gsan/ khong gi lung bstan 'brug btab/ chos rje dpon slob rtse bo lar phebs
dus da lta'i gnas yod sar 'brug ma mad dgu babs nas 'dug nam mkhar song / phebs dus 'brug sgra drag po thengs 'gar grags pas dgon pa'i ming 'brug tu btags/ de nas dgon
pa btab/ lo de nyid la spyil bu stong du longs/ de nas kyang de'i ri sul thams cad du dar bas/ tshogs pa la zhag dus byas/ brdar sgang mthon por dar slong ba yin zhes grags/
slob ma khri tsho lnga tsam tshogs zer/ de thams cad la yang dag pa'i gdam ngag byin nas rab 'bring gsum du phye nas 'khor 'gyed dang po btang / rab rnams ni 'ja' lus
brnyes pas steng lha/ 'og klu dang lha min/ bar mi'i 'jig rten gzhan du/ 'bring rnams u rgyan/ shambha la/ singga la/ gser gling zangs gling sogs/ mtha' ma dza lendha
ra nas/ rgya nag po tshun gyi ri bo'i khrod du brdzangs pas thams cad gang bar byas/ 'khor 'gyed gnyis pa la de las kyang gtos mi chung ba bkye/ gsum pa chos rje mya ngan
las 'das nas zhal chems bzhin phyogs phyogs su byon pa de la tha snyad byas pa yin/ rgyu mtshan des dpal 'brug pa'i bstan pas bya rgod kyi nyin lam bco brgyad khyab ces
dang / mi phyed 'brug pa/ 'brug phyed sprang po/ sprang phyed grub thob tu kun la rlung ltar grags so/ /de ltar dgung lo so bzhi nas nga gcig gi bar du 'phrin las

bskyangs/ gling gis lung bstan ra lung btab/ dgung lo lnga bcu rtsa gcig pa la 'brug tu gshegs/ spur zhugs la sbyangs pa'i dus/ thugs ljags spyan gsum/ dbu thod la rigs gsum
mgon po/ sku tshigs pa nyi shu rtsa gcig la spyan ras gzigs nyi shu rtsa gcig gzhan ring bsrel yang mang du byon/ 'brug tu lha mo che bzhengs de'i nang du ljags bzhugs
pas chos brgyud thams cad la 'brug pa zer ba 'di byung ba yin no// de la slob ma dang por che ba spa rkyang gnyis/ bar du che ba rgya 'bras gnyis/ mtha' mar che ba lo rgod
gnyis/ gzhan ras pa gsum/ rnal 'byor gsum/ zhig po gsum sogs dbu che gdugs thog pa nyis stong brgyad brgya byung ba'i spa ri ba/ bla ma zhang gi mchod gshoms pa/ mtshan
ye shes mgon po zer/ zhang gi chos rje la chos skyong gi dbang gnang ba'i dus/ 'di nga'i zla la byung na dgongs/ khong yang bla ma 'di'i phyag phyi la 'gro rgyu byung na
bsam pa zhang gis dgongs nas/ ye shes mgon po rang rgya ras pa'i phyi la rgyug gsung gnang ba sbyin pas chos skyong yang rgya ras pa'i phyi la 'brangs so zer grags so/ /sku
yon che bas mkhyen pa'i mnga' bdag ces thogs/ tsa ris ras chen sogs kyis kyang chung ngu'i gsan sbyong der mdzad/ spa ri byang chub gling dgon btab/ chu bo ri la kha
shar sogs mang du mched/ khong nas brgyud pa la bu rgan du grags/ rkyang mo kha pa bde ba can du sbyangs pa'i ston pa chen po zhig dang por chos rje la rgol 'dod kyis drung
du 'ongs/ zhal mjal ba'i mod la rtogs pa shar/ rkyang mo kha btab/ brgya yags ba grwa pa yin/ chos rje la dbul ba mdzad pa'i dus slob ma gtos che ba yod pas btsun chung
na mnyam brgya phul/ de la chos rjes yags so gsungs pas brgya yags par thogs/ der brgya yags/ 'brog dga' ldan la sogs btab/ 'bras mo pa ni nyid ro pa/ mtshan sangs rgyas
'bum/ chos rje'i gsung la 'dris pa/ nyams bzhes dge sbyor bdun pa la rtsal du bton/ slob ma mkhon sgom la sogs pa mang ngo / /de bzhi nas brgyud pa la bu chen brgyud zer/
ras pa gsum/ g.yag ras/ li ras/ 'gran ras/ g.yag ras kyi slob ma la stod pa bde mchog sangs rgyas/ de'i slob ma sprul sku shes yes/ de'i slob ma rdza ri ras pa/ de'i slob
ma rdza sgo ba shes rab dpal/ de

la skyes mchog smon lam dpal ba dang / 'jam dbyangs pa sogs mang zhig byung / skyes mchog pa'i slob ma la rdza sna pa/ rgyal dbang rjes lung mang bar mtshan gsol ba de sogs
'brog phyogs na shin tu dar/ sgrub skor gyi bka' lung la'ang phan shin tu thogs/ li ras la sgro ston sogs slob ma legs par byung / rnal 'byor gsum ni/ jo yes/ dga' yes/
bde yes gsum/ jo yes chos rje'i bka'i sdud pa po yin pas gdam ngag che/ khong la skyi ston dbyar ras sogs slob ma mang / grar dga' ldan btab/ de dag la sogs pa nyis stong
brgyad brgya'i slob rgyun la bu chung brgyud/ gnyis ka bsdoms pa la bar 'brug ces grags so// // ! lo ras ni 'khrungs sa gzhung gi grags chen/ gdung lo/ yab rnal 'byor dang
/ yum me bza' skyid la sras med nas/ 'brug tu chos rje dang / lha sar jo bo thugs rje chen po la mchod pa rgya chen po byas pas byung ba yin/ mtshan lo bde ba skyong /
chos kyi bag chags bzang bas lo gsum bzhi nas bri klog mkhyen/ sku'i cho bzang bas lo lnga dang drug gnyis la chos la 'bros par brtsams/ yab yum gyi mtha' bzhi shag dar
gyi bu mo jo mor bsus/ bdun pa la bros nas 'brug tu slebs/ der rjes spal ti la gtad nas skyor mo lung du skra bcad/ mtshan grags pa dbang phyug tu gsol/ yul nas bdas mi byung
/ skor cig byon pa na jo mo dang lhan cig rkang pa lcags su bcug kyang ma chags par slar chos rje'i sku drung du byon/ gdam ngag rnams legs par gsan/ de nas yab sras
zhal dan nas chos rje dpon slob gtos che ba gzhung du spyan drangs/ mi rnams kyis 'tshengs pa gsum chos rje dpon slob 'bul bas 'tshengs pa/ mtha' bzhi shag dar nor gyis
'tshengs pa/ khong rang chos mdzad rgyu byung bas 'tshengs pa zer ro/ /de nas chos rjes thugs la btags/ gdam ngag thams cad sba sri med par gnang / dgung lo bcu gsum lon
pa'i tshe kha rag tu byon/ der jo gdan kun rgyal zer ba lo mnyam zhig kyang phyag phyir 'byor/ khong bsod snyoms la song ba'i shul du kha ba chen po bab de la kho ma thar/
bla ma la gsol zas med snyam khos snying rus bskyed 'ongs nas phug pa'i phyi/ chos rjes nang nas brkos pas 'phrod tsam byung / der bsnyun gzhi dam po zhig byung ba sdig
sgrib

dag pa'i rtags bzang / der lo gsum bzhugs/ chos rje gshegs nas gnam mtsho phyug mo'i do la sgom bzhed/ de dus mtsho rul dar ma chags pa la nya pa gzhon nu zhig gis dang blangs
byas/ de'i pho bo na re/ khyod las nga drag ste 'ong zer/ rdzings chung du de btang pas mtsho'i dkyil du slebs pa na rlung dmar 'khrugs/ de'i dbang gis rba klong longs
nas/ nya pa na re ngas ma phyin pa drag byas te khyod ma nyan/ da 'chi ba min pa'i thabs med/ khyod rang thugs dam byed rgyu yod na mdzod zer kho mgo gos kyis gtums nas
'jums nyal song / der chos sku kun bzang ma zhes grags pa'i gsol 'debs de mdzad/ mos gus kyi gdung bas chos rje mngon sum du ko rdzings kyi kha na phebs/ bu 'jigs pa med
do gsung ngo snyam pa zhig la lhags pa 'jam nyal/ do'i rtsa na phebs 'dug pas nya pa'ang yid ches/ der phye khur gcig la bgo bsha' mdzad de lo gnyis kyi gsol brgyags mdzad
rtsis/ lo gcig song ba na dar chags/ phyi do'i sgom chen pa rnams kyis nan gyis spyan drangs do phyir byon/ slar nang du 'dab rtsis sgom chen gzhan 'ga' song zer nas ma
byon par zhwa mo do la byon/ der nye gnas dge 'dun dar zhag shas bsdad nas 'gro rtsis la/ dar btsan thabs su zhig nas nang du lus/ der chas mang bar yod pa kho la gtad
pas sri ma shes par 'dzad/ de dus chos rjes dar yong ltos gsungs/ gzhan mi snang snam bu brkyang ba 'dra zhig mthong / de la chos rjes sna drangs byon/ pha gi'i ru gseb tu
phebs pa'i tshe/ khyed gang nas 'ongs zer/ nged zhwa mo do nas 'ongs byas pas mtsho rul nas sus bgrod rdzun yin zer/ dgong mo ri la phyugs 'tshor 'gro ba rnams log nas/
khong rnams na re/ de ring ru gseb tu btsun pa gnyis ma byung ngam/ de ring las ltad mo che ba 'ong ma myong zer/ ci yin/ zhwa mo do nas khong gnyis chu la ma bying bar
'byon pa mthong zer bas kun dad/ de nas jo mo gangs sogs su rgyun ring bar bzhugs/ u ri btab/ 'phrin las dang po der bskyangs/ gdam ngag gi gtso bo thub lnga la mdzad/ de
nas ring zhig nas tshogs pa dmangs ri la bkye/ brgya lhag tsam shul 'dzin pa la bzhag dpon slob stong lhag tsam gyis gtsang du byon nas rdzong sgo gangs la

bzhugs/ de dang 'go yul du dgon pa mang po btab/ de nas dkar po chos lung btab ste tshogs che tsa na khri tsam/ rgyun du nyis stong lhag pa 'dus te/ 'phrin las bar ba der bskyangs/
brgyad brgya tsam ri la bkye/ chos lung du 'dag sbyar la lnga brgya tsam bcug de lhag stong lhag pa zhig phyag phyir khrid de lho brag mon sogs su byon/ lha khang
du gdan chags/ der gtsug lag khang gi so bran sogs mdzad de/ dpal sengge rir dben pa bsten nas bzhugs pa'i mthar dge slong bslab gtsang stong dang lnga brgya la dpal 'khor
lo sdom pa'i dbang bskur/ de nas gang 'dod pa'i gdam ngag gnang 'phrin las mtha' ma bskyangs te dgung lo drug cu rtsa bzhi pa la zhi bar gshegs so/ /chos rje 'dis dgung
lo bcu bdun pa la chos mdzad zer ba sogs rnam thar chen por lhad shor ba yin zer bas/ 'di ltar rnam thar rnying pa rang du byung bas 'thad do// de la slob ma 'jam dbyangs
mgon po la sogs pa'i mkhas pa rnam gsum/ tsa ri ras chen sogs ras pa rnam gsum/ a lo shAkya gsum ste rnal 'byor rnam gsum sogs mtha' yas pa'i 'jam dbyangs mgon pos myang
smad ku ring 'phrin las bskyangs/ gcod yul zab don thugs snying dang thabs lam rdo rje tshig 'byed kyang 'dis mdzad/ gsang mtshan don yod rdo rje zer ba yin/ phyis rgya
nag ri bo rtse lnga la sku ma spangs par byon/ /sras kyi gtso bo tsa ri ras chen yin/ de 'khrungs sa gzhung dge rong stod sde'i grong smad/ yab rgya smyon pa 'bum zhes
kha drag pa zhig dang / yum gcung bza' sgom ma zhes bya ba lo ras kyi lcam mo gnyis kyi sras su 'khrungs/ nor longs spyod bsam gyis mi khyab pa yod pa la yab snga mor 'das
pa'i dge ba la btang / dgung lo dgu pa la chos rje lo ras la go mi'i dge bsnyen mdzad/ chos rje se mo do la gshegs dus/ bla ma spa ri ba'i sar sdod dge tshul bsgrubs/
slob gnyer gyis gsungs/ bcu gsum pa'i tshe chos rje jo mo gangs la byon pa thos nas phyag phyir byon nye gnas mdzad/ gdam ngag tshang bar gnang / skyor mo lung du byon nas
bsnyen rdzogs bsgrubs/ chos rje gshegs rjes gdan sa mdzad dgos zhus kyang ma gnang ste/ spyan snga ston pa chos lung gi gdan sa la brdzangs/ bla ma bde gshegs lha khang
du bkod/ dgung lo zhe drug pa la gnas mchog dpal gyi tsa rir byon lo

gsum bzhugs/ thams cad kyi mig ltos byas mdzad/ de nas 'khor te ti se la skor cig byon/ de dus sa 'bri'i sa sna na bzhugs pa kun gyis zhabs tog phul phyin bsgrubs/ de nas 'khor
te gdan sa mdzad nas 'phrin las rgya cher bskyangs pa'i slob ma rtogs ldan mgon po ye shes/ grub thob gser sgo ba/ khyi sgom chen po la sogs pa mkhas pa dang grub pa
bsam gyis mi khyab/ de ltar khu dbon gnyis las brgyud pa smad 'brug ces bya/ gtos sa'i dreg pa tsam kun la grags/ phyis rong spang chen du 'khrungs pa'i gtsang chen chos
kyi dbang phyug gis yom chos sdings sogs dwags kong lho rgyud sogs su dgon gnas du ma btab/ rgyal dbang rje la sbyor gtod zhus kyang de nyid ring por ma lon par gshegs nas/
sbrum pa la bde gzar gyis khag pa'i skabs su sbrum pas sprul sku zhwa dmar pa la sbyor gtod byas te chos brgyud de khar 'dug pa'i lugs so/ /rgod tshang pa ni 'khrungs
sa lho la yag gi dol bu chung gi khrar/ yab chu chal mon grags/ yum zug mo dpal rgyan gnyis kyi sras su 'khrungs/ mtshan mgon po rdo rje/ sku phra mo'i dus bro pa'i lad
mo mdzad pas pag shi don grub sengger grags/ der slob dpon zhang la 'grel chung / stong la dbu ma/ yu ba pa la spyod 'jug wa zha la lam rim gsan pas tshar res legs par mkhyen/
de'i tshe gtsang nas glu mkhan bzhi byung / de rnams kyis/ dgon pa ra lung gi chos rje rgya ras la/ /tshe 'di phyi gnyis kyi bde legs yod/ /dam pa'i lha chos shig byed
na de ru gshegs/ /snying nas rang chos shig byed na de ru gshegs/ /zer thos pa'i mod la dad pa bcos min zhig skyes nas yab la zhus te byon/ chos rje mjal phyag rgya chen
po'i sgom khyer thun gcig ma zhig gnang / bsgoms pas zhag bco brgyad la rtogs pa thun mong ma yin pa shar/ 'bri gung sogs bskor slar 'brug tu phebs/ chos rje sku bsnyung
ba'i sku rim thun pa'i khrod du yod pas/ chos rje'i gsung nas thun pa ma gi'i gseb na bstan pa 'dzin pa'i skyes bu zhig yod pa yin gsungs/ gdam ngag chos rje dbon la
bcad pas/ bla ma chos rje ras pa yin/ /drin can sangs rgyas dbon ras yin/ /gsungs/ de nas der bsnyen par rdzogs te/ lho brag mkhar chur sgrub pa lo gsum snyon kha dam la
btags/ pho ma lha khab tu bla ma

sgrub pa lo gsum mdzad pa'i skabs shig chos rje ras pa de sa bcu pa'i byang chub sems dpa' yin snyam pa byung / de ma thag sems sangs rgyas su ngo sprod pa'i bla ma sa bcu
par mthong ba khyod 'dra ba'i log lta can zhes rang la smad/ de nas bla ma la sangs rgyas kyi 'du shes 'bral ma myong / der shig nad thu ba dang 'gro yin 'gro yin la gnyid
du 'gro/ snang ba sbrul gyis ltem gang ba byung bas sa nad kyi dogs pa byung / de nas stod dza landha ra'i bar du bskor/ der mkha' 'gro mas dngos su byin gyis brlabs/ de
nas log tsa ri la byon/ der gnas nang gi sgom chen rnams kyi chas 'dren pa'i khur pa mdzad sku rgyab la sgal ba byung / rnag khrag zhabs rting du nar re 'dzag pa/ de dus
sku lus nang nas nang khrol thams cad thon pa zhig rmis/ 'di mi ldog gam byas pas mi dkar po zhig nas brtson 'grus chung na ldog zer/ de ltar sgrib pa dag pho brang du
sprul pa'i lha zhal nam 'dod gzigs/ der lo bzhugs mdzad/ skus nad kyi dogs pa der grol/ de nas yar byon/ sangs rgyas dbon gyis gsung nas/ da nga'i khrid gnyer la sdod gsung
/ stod du 'gro bar zhus pas/ 'o na de ltar gyis gsung / de nas shrI la byon bsgrub pa mdzad/ lhag par rgod tshang du bzhugs nas mi nga dang gcig bya khyod dang gnyis/
brag 'di dang gsum ming gcig tu ma song tshun mi sgrub ri zhes dam bcas te bsgrubs pas rgod tshang pa zhes mtshan thogs/ der zhig po byang dpal slebs/ sngar brag phug dog
par yod pa la/ snang ba 'di tsho zang nge dang thal le rang du 'dug pa gsung gin gcod cing gshags pas yangs por song / zhig pos 'dir tshang mal bca' sa sogs dgos pa zhus
pas slar cung zad cig brtsigs so/ /de nas grub thob kyi grags pa thon te/ bar 'brog rdor gling / steng 'gro/ gnya' nang bde chen stengs sogs su gtso bo sgrub pa/ seng bar
la chos bshad/ de'ang khrid chen brgyad du mdzad/ skal ba dang ldan pa rnams rjes su bzung ba yin no/ /chos rje 'di'i sku 'khor na sgom ma bzhugs pa rnams ni tha mal pa
skad yin par brdzus pa ma gtogs mkha' 'gro ma 'ba' zhig ste/ nga'i sgom ma sle thul can 'di rnams nyin mo nga la chos nyan/ nub mo nA ro pa'i phyi rten bkra shis sgo mang

la skor ba bskor te u rgyan du tshogs kyi 'khor lo la 'gro ba yin gsungs/ nA ro pa'i phyi rten gsungs pa de ra lung gi mchod rten yin/ de bzhin bden pa grub thob u rgyan pas
chos rje'i khrid gnyer mdzad pa na sgom ma dang grub chen bsres nas chos nyan par dbyes phye/ btsun pa stod/ btsun ma khyams smad du 'jog 'ga' zhig u tshugs kyis gong du
'tshangs pa brdungs pas/ u rgyan du bud med de dag cha lugs de kho na bzhin byung nas rdo char phab dbu chag slar rlung gis gsos pa yin no/ /dgung lo bdun cu la gshegs
so/ /de la slob ma rtogs pa rang dang mnyam pa yang dgon pa/ zhe bcad rang dang mnyam pa spyil dkar ba/ mos gus rang dang mnyam pa ne rings pa bzhi/ gzhan phu ri ba/ ma bdun
pa sogs bsam gyi mi khyab pa zhig byon pa'i/ yang dgon pa ni la stod lho lha gdong du/ sngags brgyud/ yab jo bsam/ yum chos mthong gi sras su 'khrungs/ gdung rus stong
/ phul dmar ba/ ko brag pa sa paN/ rje spyan snga ba/ drod chung ba sogs bsten/ khyad par rgod tshang pa sku drin che shos su 'dzin pas rjes 'jug rnams de'i lugs 'dzin/
mkhas pa dang grub par bod kyi mi gcig la kun mthun grub bo/ /de'i slob ma spyan snga rin ldan ding rir 'khrungs/ lha gdong na sprul pa'i sku bzhugs zhes gsan nas mos gus
skyes/ dgung lo bcu gcig pa zhig gis phyag phyir byon/ de nas ma gshegs par spyan sngar bzhugs pas spyan snga zhes grags so/ /de'i slob ma zur phug pa rin chen dpal bzang
/ de'i slob ma chos rje 'ba' ra ba ste/ shangs kyi chab lung par dpon 'bum zhes pa'i sras su 'khrungs/ gzhon nu nas chos rje bla ma dam pa bsod nams rgyal mtshan pa'i
gsol bya ba mdzad/ gsan pa'ang legs par mdzad/ de nas nges 'byung drag po 'khrungs nas chos la bros zur phug pa las dkar brgyud kyi gdam ngag gsan te bsgoms pas rtogs pa
mchog tu gyur/ 'ba' ra brag tu don grub sdings btab/ de las slob brgyud kyis bod kun bkang / yang slob mon rtse ba zhes pa las mched nas 'brog dbus kong po sogs su dar/ dbus
smyon kun dga' bzang po las kyang

mang du mched/ gdan sa ni dbon brgyud kyis bzung ste/ de dag las kyang grub pa'i skyes bu tshad med pa byung ste stod 'brug gi rkang 'ba' ra ba la thug go /u rgyan pa ni zur
tsho'i go lung du yab jo phan/ rus rgyud mched bzhi byung ba'i bgres shos go lung pa zhang mdo sde dpal/ de 'og gzhon nu dpal/ de 'og mi chos pa/ chung shos sengge dpal
yin/ des lo bdun nas rgod tshang pa bhu Tar byon pa la dge bsnyen blangs/ de nas bcu drug gi bar du ma phur/ bde dgyes/ phyag rdor/ yo ga rgyud phyag len dang bcas pa la
bslabs/ bcu drug pa la bo dong er byon/ bo dong rin rtse la mngon pa gong 'og tshad ma rnam nges/ shes rab 'grel chung bslabs te 'chad rtsod rtsom gsum la 'gran zla med
par grags/ jo jo mdo sde dpal la 'grel chung gsan/ 'dul ba'i skor gzigs pas bag chags mthun par 'dug khyad par las brgya rtsa gcig pa gzigs pa tsam gyis thugs la chud/ dgung
lo nyi shu pa la bo dong rin rtses mkhan po/ zhang bsam gling pas slob dpon/ slob dpon bsod 'od pas gsang ston mdzad nas tshigs rdzogs bsgrubs/ mtshan rin chen dpal du
gsol/ de nas lo bcu gnyis su stan gcig pa'i b.ratal zhugs gzung sha'ang ma gsol/ bo dong rin rtse la dus 'khor 'bro lugs/ go lung pa mdo sde dpal la chag lugs legs par
sbyangs/ khong gis dus 'khor ba sangs rgyas rdo rje la rtsa mi lugs nyon gsungs/ rong la brdzangs/ zla ba bcu gcig tu phran dang bcas pa gsan/ der khong chos bcag nas ser
chags la byon pas cung zad ma gus/ lhag par rgyud 'di la rdzogs pa'i rim pa 'di min pa zhig 'ong thang snyam pa dang / dka' gnad mang po sus kyang dogs pa ma chod par yod
pas shambha la rang du 'gro dgongs/ de la chos rje rgod tshang pa'i grwa pa rnams rkang sho rgod 'dug pas zla bo 'ong / sngar skor cig shog gsung ba yod snyam chos rje
snye nam bde chen steng du bzhugs pa mjal/ rgod tshang pas sang gi nyi ma la las can gyi slob ma zhig 'ong ba yin gsungs/ mjal nas slob dpon jo btsun zhes dgyes dgyes mdzad/
der dpon slob 'phros la lo rgyus zhus pas/ ji 'dra ji 'dra la ma bde gsungs/ 'di lta bu la ma

bde zhus pas/ de 'di dang 'di min nam gsungs pas ma bde ba phal cher khrol/ sman min 'ga' zhig phyis shes par 'gyur ro gsungs/ der 'di lta bu'i dus kyi 'khor lo mkhas par mkhyen
pa su la gsan zhus pas/ ngas gzhan la ma zhus shrI rir bsdad dus bud med dmar mo zhig gis po ti byin/ de mid pa'i snang ba byung nas chos gang la'ang mi shes pa ma
byung ba yin gsungs/ 'o na bdag la dus kyi 'khor lo'i dbang gnang dgos zhus pas/ slob dpon jo btsun rang gsol ba thob cig gsungs/ der gsol ba btab pas tho rangs rmi lam du
dus 'khor ba sangs rgyas rdo rje yin no snyam pa zhig gis dkyil 'khor gyi las rim rgyas pa byas te dbang bskur rdzogs par sbyin pa rmis/ gnyid sad dus nyi ma shar 'bol
song snang / drung du phyin pas slob dpon jo btsun thugs tshim mam gsung / tshim lags zhus te/ de phyin nas chos rje sangs rgyas dngos su gzigs pa yin/ der bka' las shambha
la na las 'brel mi 'dug dngos kyi las 'brel u rgyan du 'dug der song gsung / thog mar byang mi med kyi thang la zla ba dgu bzhugs/ de nas ti se/ mar yul/ ga sha dza landhara'i
bar du byon/ de nas grogs mched lnga yod pa'i gsum snod min par mkhyen nas slog dpal yes khrid de u rgyan du byon/ lam du cho 'phrul bsam gyis mi khyab pa byung
/ khyad par chos rje'i drung du sgom ma brdungs pa rnams kyis rdo char phab/ b.ratal zhugs kyis zil gyis mnan te u rgyan mthil du brtol/ he ru ka rang byung gi pho brang
de thog mar ka ma dha ko zhes pa'i gangs ri zhig tu gzigs/ de nas dhU ma tha lar smad 'tshong ma zhig gis thug pa phor gang byin pa 'thungs pas skad cig la lus mi gcig pa
bcu bdun blangs pa'i snang ba byung / de sangs pa na sngar gyi gangs sogs thams cad dkyil 'khor gyi 'khor lo mngon sum lta bur gzigs/ khyad par bcom ldan 'das mas rdo rje
gsum gyi bsnyen sgrub stsal/ smad 'tshong ma des kyang gdams pa dang / reg pa med pa'i rdo'i 'og tu lo gcig bsgoms na rgya gar gyi grub thob brgyad cu rtsa bzhi'i gcig
dang mnyam par 'gyur zhes lung bstan/ gzhan yang rnal 'byor ma bzhi dang mjal te/ dpal yes skyel ba la bod du log 'byon dgos byung ba yin/ tshur lam kha che brgyud bla chen
de khyim gyi bla mchod du bzung / khong chos byed zer khrid byon pa

lam du rgod tshang pa gshegs pa gzigs te slar slog chos rje rang rdo rje gling du byon/ rgod tshang pa'i nang rten gdan sa la sogs pa'i bca' bkod mdzad/ 'phrin las che bas
phyis mnga' ris rgyal po 'khor bcas rab tu byung / rgya gar rdo rje gdan du byon/ rgyal po shing gtan can ra ma pA las sbyin bdag byas/ tshogs bdag dam la btags/ phyag rgya
chen po dang kun rdzob byang chub sems zung 'jug gi rtogs pas phu grol mda' grol du song / de phyin spyan zur gyis gzigs pa tsam gyis kyang nad dang gdon las grol bar
byed nus/ lha 'dre mi gsum zil gyis mnan/ mdo rgyud 'di mi mkhyen bya ba med/ khyad par rgya nag tu byon/ lam du karma pas bstan pa 'dzin rogs bcol rgya nag tu rgyal po hu
pi li se chen han gyis spyan drangs pa bzhin byon/ lo gcig la phyir log dngos po khab tsam yang ma bsnams/ dgung lo bdun cu pa la gshegs/ bsnyen sgrub stsal ba'i slob ma
rin po che mkhar chu ba/ karma pa rang byung rdo rje/ bla ma dbu ma ba/ mkhas btsun bsod nams 'od zer/ rtogs ldan zla ba sengge/ rtogs ldan g.yag mgo ba/ chos rje kun dga'
don grub/ grub thob tsha chung ba/ shong rdo rje rgyal mtshan/ shong blo brtan sogs bsam gyis mi khyab pa gsungs la ngas rdo rje gsum gyi bsnyen sgrub 'di kha bshad na
lung pa grub thob kyis 'gengs pa yin te/ 'brug pa'i zhen byas khrid chen brgyad po 'di rang bshad ces gsungs/ rtogs ldan zla seng pa ni grub chen pa'i gsung la 'dris pas
zin bris phal cher khong gis btab/ de'i slob ma mching bu'i mkhan po byang chub sengge/ de'i slob ma 'phags mchog bsod nams dpal te/ dang por chos rje gangs pa la btugs/
khrid zhabs phal cher ma tshar ba la bla ma grongs/ mkhan chen byang chub sengge la btugs chu bar du bsgoms pas rtogs pa brnyes pa yin/ de la rgod phrug grags pa 'byung
gnas/ de'i slob ma kha rag pa rgya mtsho dpal/ de'i slob ma kha rag grub chen bsod nams rgyal po/ de las rgyal dbang rjes gsan no/ /spyil dkar bas 'bri mtshams su ba ri
spyil dkar btab/ 'od gsal 'khor yug tu mnga'/ sku tshe phal sgrub pa la bskyal ba yin// ne rings pa ni/ rgod tshang pa rang gis mjal ba pha grub pa zhig po'i dbon po yin/
rgod tshang pa la gdams

pa gsan/ grub pa brnyes/ phal cher sku mtshams rang la bzhugs pas ne rings chos rje sbas pas che zer/ 'phags pa rin po che rgya 'khor nas byang lam du phebs dus bod bying bsu
ba la byon/ khong ma byon par chos rje shAkya dpal brdzangs/ shin tu grang / lhag par kha ba chen po zhig byung bas thams cad 'o brgyal/ khong dpon slob cog bu mdzad/
na bza' srab pa 'phags pas ltar gnang bas cog pu'i mtha' skor thag zhags tsam gyi kha ba zhu nas snum rug ge byung / des 'phags pa dgyes nas che bstod du gangs can shAkya'i
dpal du btags/ 'di gnas rnying pa'i zhal ngo yin/ khong gi rjes su chos rje kun dga' dpal la'ang gangs can kun dga' dpal zhes zer/ khong dang mtshan mthun pas mon rtse
ba'i slob ma kun dga' dpal la'ang gangs can kun dga' dpal zer ba byung / de dus gnas rnying stod 'brug tu yod zer/ ne rings pa rang gi dbon rgyud kyang legs par byung ba
tsa ri ti se sogs 'dzin pa la do gal che bar mdzad pa yin no/ /de lta bu'i chos rje rgod tshang pa dpon slob brgyud pa dang bcas pa la stod 'brug ces grags shing / gnam
gyi skar ma tsam zhes mang ba'i dper kun gleng ba 'di'o/ /chos rje gtsang pa rgya ras kyi sku dngos kyi gdan sa ba ni sangs rgyas dbon yin/ de ni chos rje'i gcen po lha gnyan
la sras gnyis byung ba'i che shos yin/ chung ba dbon stag go chos rje 'brug tu bzhugs pa'i dus nye gnas la de ring chos skyong 'go ba'i mi zhig 'ong gtor ma grabs gyis
gsungs/ de'i nyin byon dbu skra bcad/ mtshan dar ma sengge/ de nyid du chos skyong gi dbang gnang / gzhan gdams pa rim gyis gsan/ bsnyen sgrub mdzad/ bsnyen par rdzogs/
chos skyong dam la thogs/ sde brgyad las la bkol ba yin te/ chos rje dpon slob gzhung du byon pa'i tshe 'brug gi gnas brtan du bzhag shing gtos che ba bsags pas/ chos rje
phyir byon dus mi gcig gis bsags pa'i shing rang mang gsungs/ der lung pa'i phyugs rdzi zhig der slebs nas shing khong gcig pu min/ mi mgo sna tshogs byas pa rkyang gis
bsags so zer/ phyis 'brug tu zhing gcig slog pa'ang nye gnas la tsha ba 'phyi ba zhig gyis/ de bar ma 'ong gsung pa/ khos tshad la khyer phyin pas zhing gi steng srog chags
sna tshogs kyis gang nas phal cher slog zin 'dug de nas mi snang bas 'phro dum zhig lus/ gzhan

yang khyi nag pha jo zer ba'i mgon khyi zhig yod pa'i mgul du yi ge btags de btang bas gar brdzangs par slebs te/ tshur yig lan yang de kha la bskur bas chog de thams cad chos
skyong gi sprul pa yin/ dus rgyun du'ang gsung bcad mdzad de bsnyen sgrub rang mdzad/ de'i dbang gis nus pa rdzu 'phrul thogs med mnga'/ 'byung ba la rang dbang thob
pas zhu mkhan brag tu bla ma sgrub pa mdzad pa'i tshe brag la phyag gis 'jus pa'i rjes/ ra lung du sbyin sreg mdzad pa'i rdo la phyag rjes/ ra lung gi sgom sde la chu gnod
zhi ba'i phyir zhabs rjes/ stag ri'i dben gnas rgyun du brtan pa'i phyir dang chos rdzong sogs te zhabs rjes bdun bzhag stag rir gsang spyod la byon pa na/ bu mo rus pa'i
rgyan gyis brgyan pa gsum byung nas/ khyod rgya gar yul du 'byon tsa na/ /nged mi 'gyur bu mo spun gsum gyis/ /lam byang chub mchog tu sems bskyed pa/ /de thugs la gsal
lam lo tsA ba/ /zhes zer ba'i mod la rje mar pa 'khrungs pa'i skabs shin tu gsal por dran/ chos rje'i slob ma phyi tshar rnams kyi gdam ngag rdzogs par mdzad/ nyid kyi
slob ma 'gro sgom zhig pos lho kha bzhi dbang du bsdus/ ra lung gi phyi rten bzhengs pa'i ganydzyi ra bskyon pa la stag ri nas rdzu 'phrul gyis rkyang la chibs te byon/ der
rab tu gnas pa'i dus dkar brgyud kyi bla ma rnams dngos su byon pa gzigs/ drug cu re gcig la zhi bar gshegs so/ /gzhon nu sengge gcen lha btsan gyis sras gnyis byung ba'i
che ba yin/ chung ba rin chen dpal lo/ /dgung lo brgyad pa la chos rje'i drung du rab tu byung / rtsa gsum pa la bsnyen par rdzogs/ so gsum pa la gdan sar byon/ rje khu
dbon gnyis kyi gdam ngag bum pa gang byo yod/ rtsa rlung gi nus pa che/ 'di'i ring la lho 'brug thub/ 'brug la gling log byung / dgung lo drug cu re bdun pa la gshegs/
zhal slob kyang grub thob g.yu mo che ba la sogs thon// slob dpon rin dpal gyi sras po nyi ma sengge bcu gcig pa la chos rje gzhon nu la rab tu byung / rtogs pa mchog tu
gyur/ bcu drug pa la gdan sar phebs dgung lo so bdun pa la gshegs/ sengge shes rab dbon stag gi sras su mched gnyis 'khrungs pa'i gcen po/ dgung lo drug nas ting nge 'dzin
rang 'khrungs/ bcu gcig pa la chos rje gzhon nu la rab tu byung /

dgung lo dgu pa la la yag gangs phug tu chos rje pa la dbang bskur zhus pa'i dril bu'i sgra la brten nas rtogs pa 'khrungs/ bco brgyad pa la rtsa rlung gi khrid bskyangs pa'i
bde drod bsam gyis mi khyab/ zhabs la rma byung ba'i dus khrag med par 'o ma 'dzags/ rtsa gcig pa la grub thob u rgyan pas gsol ba btab nas rgod tshang pa'i gdan sa la
byon/ phyis 'phrin las shin tu che/ dpang lo tsA ba'i dbu skra gcod mkhan yin/ 'ga' zhig tu rdo rje gling pa/ 'ga' zhig tu rgyal sras byang gling pa zhes zer/ zhe gcig pa
la gshegs/ 'dis ra lung gi gdan sa ma mdzad/ gdam ngag rnams la sku drin che ba yin/ /sengge rin chen ni rdor gling pa'i gcung po sangs rgyas dbon gyi sprul par grags/
dgung lo bcu gcig pa la nyi ma sengge las rab tu byung / chos rje sku mched la gdam ngag rdzogs par gsan/ bcu gsum lon pa nas tshogs pa bskyangs/ 'di'i dus tsa ri rnying
ma nas 'brug pa'i las tshan bsdus/ des kong kha dwags zhabs rnams su rims nad me ltar 'bar/ yon bdag rnams gros byas/ rkyen pa rgyal po stag rdo rjes gtsos/ ri ba zhu bar
'ongs ba na/ chos rje'i bka' las ri thebs mi gtong gsungs/ rgyal po lceb par chas pa na zhal gyis bzhes te rgyal po la 'gro mgon 'doms gsungs pas/ bsod nams rgyal mtshan
gral gsham na 'dug pa yid la 'thad nas 'dams pas 'dam kha ma log gsungs/ gnas rnying mar mi gtong / nga la khye'u khrag mdog sha'i ral pa can zhig gi phul ba'i gnas/ rib
pa la nas chu 'bab bcu gsum bgrangs pa na yod pa der rdzong / de na ne mo g.yu'i maNDYal lta bu gsum brtsegs yod pa'i steng ma la rgyob ces lung bstan gdan sa nyid dang
/ ne rings u ri rnams nas las 'dzin bos te ci ga car dpal gyi nags ljongs bzung ba yin/ 'dis spos skya btab/ der bzhugs pas mtshan ldan spos skya pa zhes grags so/ /lnga
cu rtsa drug pa la gshegs/ /de'i slob ma sangs rgyas dga' bde/ mtshan gzhan rtogs ldan lo ro ras par grags pa des rje ras chung pa'i gdan sa rnams bskyangs/ chos rje spos
skya pa nas dbon po gzhan med pas/ de nyid kyis shangs mo zhig la sras bskrun pa'i cho ga mdzad dgos byung la/ sras ni chos rje sengge

rgyal po ste/ shangs su 'khrungs/ yab la rab tu byung / dgung lo nyer lnga pa la gdan sar bzhugs/ hor rgyal po thu'o hun the'i mur gyis bla'i mchod gnas su bzung / gtsug lag
khang gong 'og la thig blangs pa'i bla re padma 'bum ldan dang stong lnga/ hor dud stong dgu brgya mnga' 'bangs su sbyar ba'i 'ja' sa phul/ gdan sa shin tu dar/ dgung lo
so brgyad la gshegs/ /de'i sras chos rje kun dga' sengge ste/ gzhung du 'khrungs/ rgyud du ma 'grel pa dang bcas pa thugs su chud cing rnam dpyod gzhan bas gtsang bas 'jam
dbyangs kun dga' sengge zhes zer/ hor rgyal po ye sun tha mur dang / the mur sbo kha'i 'bul skyel a ga ru nag po 'ba' zhig la rin po che'i phra sna tshogs btab pa'i lcog
rtse sogs gtos che/ yab sras de gnyis kyis gsung rab phal cher gos shog la gser du bzhengs/ glegs thag la sogs pa'ang si ta'u la byas so// de la slob ma mkhan po rdo
rje rin chen dang / bla chen bsam rgyal kha che ba zhes bon nus pa can chos lugs su 'gyur ba de gnyis gtso bo/ gzhan lha khab 'jig rten blos btang sogs mang ngo / /dgung
lo so bzhi la gshegs/ 'di chos rje'i sprul par grags// de'i sras blo gros sengge lhor 'khrungs/ yab gshegs pa sngas/ yab tshan ring por 'gro ba'i dbon po kun dga' sengge
zer ba zhig gis gdan sa thob re ba'i 'phung stobs kyis gdan sa la skyon che bar byung / mchod gzhis phal cher de dus shor/ chos rje rang mkhan po dang bla chen pas gdan sar
spyan drangs nas chos kyi 'phrin las che bar byung / slob ma jo nang phyogs pa'i zhal slob mkhyen brtse rtogs ldan nam sngo nyal ma/ dus 'khor la mkhas shing nyams mthar
phyin pa zhig zhabs la gtugs pas rtogs pa'i ye shes 'khrungs/ sku lus ma spangs par gangs bzang gi mchod gnas su bzhugs pa yin/ de la zhal slob grub chen blo gros mchog
ldan dkon mchog bsam grub dang / mkhas grub legs pa rin chen zer ba gsum byung ngo / /chos rje de rang dgung lo zhe drug pa la gshegs/ yab nyid kyi sprul pa yin zer/ de
la sras gnyis byung ba'i shes rab sengge ni/ gdan sar snga mo nas byon te dgung lo nyi shu rtsa gnyis pa la gshegs/ 'di yan gyis sengge dgu tshar rdzogs/ sras gcig shos
ye shes

rin chen 'jam dbyangs kyi sprul par grags/ dgung lo lnga bcu bzhugs/ de la sras gsum byung ba'i che ba nam mkha' dpal bzang / rten nges med/ khyi ra mdzad/ gnas nang pa rnams
kyis skur ba zhus pas bsad bsad pa slar gsos te btang / 'khor gsum nyi zer la bkal bas ra smyon du btags te phyag na rdo rje'i sprul par grags dgung lo rtsa brgyad pa
la gshegs/de'i gcung po shes rab bzang po spyan ras gzigs kyi sprul par grags/2nd 'Brug chen rGyal ba'i dbang po Kun dga' dpal 'byor'di'i sras dpal rgyal ba'i dbang po yin/
chung ngu nas gzhung tshogs mang po bzung / yab la gsan pa mthar phyin mdzad de dgung lo brgyad pa la gdan sar bton/ tshogs la brtag gnyis bshad/ de nas yab gshegs nas
'khrul zhig nam mkha'i rnal 'byor spyan drangs/ khong grub chen dkon bsam pa dang mkhas grub legs rin pa'i slob ma yin/ khong gi zhal nas "khyod brgyud pa 'di'i gdung mi
gcod na sgrub pa'i gtso bo bla ma sgrub pa la gyis/ mchod pa'i gtso bo bla ma mchod pa la gyis/ nyams len gyi gtso bo gsol ba 'debs pa la gyis" gsung ba bzhin mdzad de/
phyag rgya chen po'i khrid bskyangs pas gnas lugs kyi rtogs pa shar/ des ji lta ba'i phyogs nas 'khrul zhig rin po che nam mkha'i rnal 'byor sku drin che ba yin gsungs/ de
nas bde ba can nas slob dpon bde rings pa spyan drangs bsdus pa dang tshad ma sbyangs/ rig lung la brdzus te gsang phu 'bras spungs sogs su phebs/ ston pa bzang ba'i grags
pa thob/snye thang blo brtan dang / khong gi zhal slob sgra pa a mo gha par grags pa la/ ka tsan/ snyan ngag mngon brjod sogs tha snyad la mkhas par sbyangs/de nas gzhung
du byon rngog ston byang chub dpal mjal'jal/ khong gi gsung nas "ngas da bar khyod la dgugs sdod byas sdad pa yin/ de chos bdag po'i lag tu 'phrod pa byed "gsung rngog
lugs kyi dgyes rdor/ gur mA ya gdan bzhi/ gsang ldan/ gzhan sangs rgyas thod pa sogs dbang rgyud man ngag phran bu dang bcas pa gnang ste/ "da nged ring por mi sdod/ nged
kyi 'dad kyi gral dbu khyod la zhu ba yin pas cis kyang 'byon pa zhu "gsung / phyir 'brug tu phebs/ zla ba tsam la rin po che gshegs pa'i gral dbu la spyan 'dren byung
/ zhal chems la nged kyi 'dad kyi gral dbu rin po che 'brug pa la zhus/ rngog rin po che bdun brgyud

kyi dbang bum 'di'ang khong la phul zhig gsung / de bzhin rngog byang chub dpal grub pa/ rin chen bzang po/ don grub dpal bzang rnams kyis mdzad/ rje nA ro par bsngags pa'i
gshis kyis thams cad kyis chos 'brel'grel gsan/de nas rim pas gtsang phyogs phebs/ paN chen nags rin phyi res phebs nas bal por log pa'i lam rong byams chen nas khro phu'i
bar phyag phyi mdzad/ 'grel pa skor gsum gyi bshad lung / sgra'i dogs gcod/gzhan yang sde snod kyi dka' ba'i gnad la sgro 'dogs chod par byung nas/ ji snyed pa'i phyogs
la paN chen nags rin sku drin che ba yin gsungs/tshur lam ngor du chos rje kun dga' bzang po la bdag med lha mo bco lnga'i dbang gsan/gzhan chos rje byams gling pa/ lcang
lung pa gzhon nu blo gros/ 'gos gzhon nu dpal rnams la rgyud sde'i bshad srol du ma zhig gsan/snamsgnammdar sngags grwa zhig 'dzugs pa'i gzhi bting / de'i 'chad nyan la
snye thang chos rdzong dang / bkra shis sgang ba'i mkhan chen bsam gtan pa zer ba zhig bsko bzhed/ khong phyag phyir 'brangs pa la chos rje yid bzang rtse ba la dus 'khor/
skad gnyis shan sbyar gyi bshad pa zhib

mo gsan pa'i dus skyor ba'i tshul gyi gnang / de dus dge slong rin chen rnam rgyal pas kyang gsan/'di sku gzhogs rgyun ring bas rngog la sogs pa la gsan pa phal khong gis rje
la thob kyi/ gzhan mched pa ni mi snang ngo / /yul pha yul dang 'brel ba'i gzhis dgon de/ /sems chos brgyad kyi khol po byed byed nas/ /don chung la tshe zhabs 'dzad pa'i
rgyu/ /gsung / gdan sa'i 'dzin skyong bor/ phyogs bral gyi bstan pa skyong bzhed/ khor yug cog bu pa'i srol gtod/ gtsang chen chos kyi dbang phyug gis gdan drangs/ tsa
ri dwags kong sogs su phebs/ sgam po'i go sar lo drug bzhugs/ sa smad kyi bstan pa dar bar mdzad/ khyad par brag gsum du mkha' 'gro ma'i lung bstan la brten nas bu chu
gsang ba chen po'i gnas sgo phyes/ de'i lte ba pha bong g.yu sgra bya ba mtho bas rdza sgom rgya bo dang spyod pa sangs rgyas dpal bgres nas 'dzegs ma thub pa la 'dir shog
gsungs zhabs kyis nem nem mdzad sa re rer 'dam brdzis pa lta bu'i khung re byung /grub chen thang stong pas tsa gong du spyan drangs gsang phug tu bzhugs/ khong dang rje
btsun kun dga' bzang mo/ chos rje

'chi med grub pa sogs la zla ba gsum du khrid chen brgyad gnang / khyad chos su byung bas zin bris btab/ tsa ri la jo bzang rdor 'dzin la sogs pa'i gnang bkod mdzad/ sgam pordbon
rin po che bskos/ bya yul du sprul sku 'byung bar lung bstan/ ra lung du byon/ dgung lo zhe dgu pa la gshegs so/mKhan po bSam gtan/de la slob ma mkhan po bsam gtan
pa dang / thel mkhan chen dpal ldan rgyal mtshan nam/ lhun sde rab 'byams par grags pa gnyis la mkhan po rnam gnyis/ dge slong rin rnam pa dang bsod mchog pa gnyis la dge
slong rnam gnyis/ bla ma kun dga' bsam gtan pa dang rin chen dbang po gnyis la bla ma rnam gnyis/ lha btsun kun dga' chos rgyam dang sna phu rtogs ldan gnyis la rtogs ldan
rnam gnyis/ shar kha ras pa dang / gangs khrod ras pa gnyis la ras pa rnam pa gnyis/ sngags 'chang rgyal mtshan lhun grub la mthu bo che mi gcig zer/ gzhan 'bri gung
dbon rin po che/ 'ba' ra ba'i dbon po mnyam med nam mkha' rin chen/ gtsang smyon/ zhal snga 'phags pa lha sogs mtha' yas/ lha btsun kun dga' chos rgyal las sgrub grwa du
ma mched/ gzhan bsam gyis mi khyab bo/rJe 'Brug pa chen po Ngag dbang chos rgyal/de'i rigs kyi dbon chos kyi sras su gyur ba ni rje 'brug pa chen po ste/ yab rgyal dbang
rje'i gcung po lha'i dbang po'i sras su 'khrungs/ chung ngu nas 'bri klog legs par bslabs/ dgung lo bcu gnyis pa la rgyal dbang rje dwags kong nas yar phebs pa lho brag tu
bsur byon/ lho gro bo lung du rab tu byung / mtshan ngag dbang chos kyi rgyal po gsol/ de nyin nas brtsams te lo gcig gis ring la 'brug rngog gi dbang rgyud man ngag rdzogs
par mdzad/ ra lung du phebs nas mdo sde'i lung gsan/ rje gshegs nas grub chen shAkya 'phel pa la 'brug skor gyi lhag ma lag len la dogs gcod zhib mo mdzad/ bcu bzhi
la gdan sar bton/ mchod rten chen mo'i rab gnas kyi skabs sangs rgyas dbon gyis ma 'ongs pa'i dus 'di la zhig gsos dgos pa yong / de dus kho bo rang slebs nas byed gsungs
pas/ mchod rten phyed zhig pa zhig gsos mdzad pas dbon ras kyi sprul pa'i skur shes/ gzhan stag lung ngag dbang grags pa/ sku zhang chos rje mkhyen rab mchog grub/ chos
rje lhun bde ba sogs bla ma mang du bsten/ bde mchog la sogs pa'i rgyud man ngag mang du gsan/ ra lung kha ro

la sogs su lo dgu tsam bsgrub pa mdzad/ ngo mtshar ba zhal du mi gleng sbed/ phyag rgya chen po'i rtogs pa shar/ 'phrin las mkha' 'gro chos skyong gis sgrub/ ting nge 'dzin
mthar phyin pas 'di ltar 'byung gsung ma 'ongs pa lung bstan pa thog tu mi bab pa med pa kun la mngon gyur/ mar pa lo tsA'i sprul pa'i skur thams cad du grags/ rten 'brel
thabs la mkhas pas gdul bya 'brel tshad don dang ldan par mdzad/ bdun cu rtsa drug pa la gshegs so/ /3rd 'Brug chen 'Jam dbyangs chos kyi grags pade'i sras kyi thu bo ni
'jam pa'i dbyangs chos kyi grags pa yin la/ de grwa pa'i thog ma/ phyi ma rang bdag yin/ bar du mi chen stag lung thang pa mched gsum/ bya bkra shis rnam rgyal sogs dang
/ paN chen 'bum phrag gsum pa bstan 'dzin nyi bzang / gser mdog can gyi mkhas pa 'bum ram pa/ mdar pa blo gros rgya mtsho/ rjes mdar ston sengge bzang por gsol ba/ nag
po spyod pa'i sprul pa rin po che sgrol 'bum pa/ rig sngags 'chang chen po tshar chen/ dge ldan pa'i chab mdo chos rje sngags ram par grags pa/ gsang phu chos rje smon lam
pa/ tshogs chen mkhan po nam mkha' bkra shis dang / dge 'dun sgang mkhan po rin chen bkra shis pa sogs bstan 'dzin sbyin bdag che dgus btud pa/ thog de la dbus gtsang du
che bar grags so/ /ting ting rdor 'dzin pa sogs zhabs tog can/ thal ru rtogs ldan sogs grub thob tu grags pa/ rdo rje 'dzin pa chos kyi mgon po sogs mthu stobs can/ gzhan
yang mang du byon/ sras gnyis kyi che ba ngag dbang bstan pa'i rgyal mtshan/ gcung ngag gi dbang phyug grags pa rgyal mtshan dpal bzang po/ phyi mas bdag cag rnams la
bka' lung legs par stsal te/ dgung lo so brgyad la zhi bar gshegs/ /'jam pa'i dbyangs chos kyi grags pa ni/ yul lho rgyud/ yab gong ma bkra shis dar rgyas bya ba bod yul
lho rgyud 'bangs mi khyim khri phrag gsum tsam la dbang sgyur ba de dang / yum thams cad mkhyen pa rdo rje gdan pa kun dga' rnam rgyal gyi lcam dkar mo gnyis kyi sras su
'khrungs/ dgung lo bcu gcig la rgyal dbang rje'i grwa rigs 'dzom pa rgyun du chos rgyal lhun po zhes pa'i pho brang du dge 'dun brgyad brgya tsam gyis lo gcig gi bar du rab
tu byung bar gsol ba 'debs pa la bsdad/ de nas 'brug pa rin po che phebs/ gdams

pa legs par gsan zhing / slob dpon dus zhabs shAkya dbang phyug tu byas pa snye mo ru pa'i dge bshes sbyangs pa can zhig la rgyud dang tha snyad la gsan pa mdzad/ gzhan dge
slong rin chen rnam rgyal pa la rgyal dbang rje nas brgyud sgrub bka'/ grub chen shAkya 'phel ba'i slob ma 'gro mgon chos skyabs pa las khrid dpe logs su ma lus pa'i phyag
bzhes su lon pa dang / gzhan yang zhwa dmar nag sogs bla ma du ma la gsar rnying bka' gsum gyi gdam ngag ci'ang gsan/ ting nge 'dzin la rtsal 'byongs pas zhabs rjes phyag
rjes/ bar snang la skyil krung 'cha'/ rdo rje dril bu bar snang la bzhag khro bo rdo rje shugs dngos su phebs/ lhag par ras chung zhabs kun gyis mthong bar zla ba gsum
bya bral gyi zol gyis gdams pa gnang bar byon/ phyis yi ger btab pa bde mchog mai tri lugs kyi snyan rgyud yin/ su kha sidhis lung bstan bkra shis mthong smon btab pa sogs
ngo mtshar bsam gyis mi khyab pa bstan te zhe lnga pa la mya ngan las 'das so/ /de'i slob ma la cig car rdor 'dzin bstan pa rgya mtsho/ bshad pa'i bka' 'dzin rdo rje
gling pa yon tan ye shes rdo rje 'chang mngon sum pa de yin/ sgrub bka' 'dzin pa la su kha siddhis/ mi tra lo yi sprul pa yis/ /khyod kyi sgrub brgyud rgyas par byed/ /ces
lung bstan pa'i rje btsun mi tra dzo ki'i sprul pa ni bdag cag la bka' drin chen po sbyin pa po kun spangs rin po che'am/ mtshan gzhan sgyu ma'i gar mkhan du grags pa de
yin/ lo'i sprul pa ni/ dmar DA ki ras chen du grags pa khong yin par bka' stsal/ sku dngos kyi gdan sa gcung paNDYi ta bkra shis rnam rgyal lnga rig pa de'o/ /sras gnyis/
gzhan rje de la thug tsam yang gdam ngag gi gnad zin pas phyis gzhan gyi 'dren pa byed pa 'ba' zhig byung bas 'phrin las shin tu che/ de ltar dbon ras nas 'di'i bar du
byon pa rjes 'brang dang bcas pa la gdan sa brgyud ces bya ste/ sgra bsgyur mar mi ras chung nas brgyud pa'i gdams pa kho na nyams su len cing lag len gyi 'phrang la brdar
bas/ don brgyud gdams pa'i mnga' bdag 'brug pa zhes bstod ra bgyis so// // ! 'dir 'bad dge ba'i sprin dkar ni/ /srid pa'i mtha' mnyam 'phel 'gyur bas/ /thar pa'i shul
ring bgrod rnams la/ /gdung sel mchog tu gyur cig gu /de ltar bstan pa spyi'i chos 'byung bstan pa'i padmo rgyas pa'i nyin byed ces

bya ba/ gong dkar nas sde srid rin po che ma'i bkas rtsom dgos zhes bskul ba ltar/ phal cher gtam phyogs lhung gi rjes su 'brang bas zer tshad 'chad dka' la/ gzu bor gnas pa
dag gis rnal mar brjod pa rnams phyogs gcig tu bya ba'i bar seng la bris pa las rdzogs pa lo ro'i rong / dron dbang sgyur du grub pa 'dis thams cad du bstan pa dang bstan
'dzin gyi skyes bu byon te/ srid zhu gong nas gong du 'phel bar gyur cig/ //sarba manggalaM// //rab dkar don brgyud gzhung lugs gangs ri'i spor/ /kun mkhyen bla ma mi
yi sengge de'i/ /mtshungs bral theg mchog lta ba'i nga ro'i dbyangs/ /bka' 'bum khrigs su sdeb pa'i mu tig phreng / 1 /'ga' zhig bzhan dbang kha thor gyur pa'i rigs/ /lhag
bsam 'bum ldan mdzod khri thabs mkhas mchog /bstan don gser gyi gnya' shing phrag par brgyan/ /'dzad med par gzhi'i 'khrul 'khor 'di bsgrubs dges/ 2 /pha ma 'brel thogs
mkha' mnyam 'gro kun dang / /khyad par sku gshegs dpal ldan de nyid kyi/ /tshe rabs nyes pa'i phung po yongs gzhil te/ /sku bzhi'i dbang phyug da lar 'du bar smon/ /ces
mi rje mchog nas bkas bskul ba ltar/ ngag gi dbang po bde ba'i rdo rjes so// //

